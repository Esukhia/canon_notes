༄༅༅།
།ཤེས་རབ་ཀྱི་ཕ་རོལ་ཏུ་ཕྱིན་པ་སྟོང་ཕྲག་ཉི་ཤུ་ལྔ་པ།[^1K]བམ་པོ་ལྔ་བཅུ་གཅིག་པ།
རབ་འབྱོར་དེ་ཇི་སྙམ་དུ་སེམས།
བྱང་ཆུབ་སེམས་དཔའ་སེམས་དཔའ་ཆེན་པོ་གང་ཤེས་རབ་ཀྱི་ཕ་རོལ་ཏུ་ཕྱིན་པ་དང་བྲལ་བས་གངྒཱའི་[^2K]ཀླུང་གི་བྱེ་མ་སྙེད་ཀྱི་བསྐལ་པར་འདུག་ཅིང་རྒྱུན་དུ་ཞུགས་པ་ལ་ཡོན་ཕུལ།
ལན་ཅིག་ཕྱིར་འོང་བ་དང་།
ཕྱིར་མི་འོང་བ་དང་།
དགྲ་བཅོམ་པ་དང་།
རང་སངས་རྒྱས་དང་།
དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ལ་ཡོན་ཕུལ་ན།
རབ་འབྱོར་དེ་ཇི་སྙམ་དུ་སེམས།
ཅི་བྱང་ཆུབ་སེམས་དཔའ་སེམས་དཔའ་ཆེན་པོ་དེ་དེའི་རྒྱུས་བསོད་ནམས་མང་དུ་འཕེལ་ལམ།
གསོལ་པ།
བཅོམ་ལྡན་འདས་མང་ངོ་།
།བདེ་བར་གཤེགས་པ་མང་ངོ་།
།ཞེས་བྱ་བ་ནི་མི་མཐུན་པའི་ཕྱོགས་ཆེན་པོའི་འབྲིང་ཡིན་ནོ།།
།།[^3K]བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་བས་ཀྱང་རིགས་ཀྱི་བུའམ།
རིགས་ཀྱི་བུ་མོ་གང་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་ཇི་སྐད་དུ་བསྟན་པ་[^4K]འདི་ལ་བརྩོན་པར་བྱེད་ན་དེའི་བསོད།ནམས་མང་དུ་འཕེལ་ལོ།
།དེ་ཅིའི་ཕྱིར་ཞེ་ན།
ཤེས་རབ་ཀྱི་ཕ་རོལ་ཏུ་ཕྱིན་པ་འདི་ལ་སྤྱོད་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི་ཉན་ཐོས་དང་།
རང་སངས་རྒྱས་ཀྱི་ས་ལས་འདས་ནས་བྱང་ཆུབ་སེམས་དཔའ་སྐྱོན་མེད་པར་འཇུག་ཅིང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་འགྱུར་རོ།
།ཞེས་བྱ་བ་ནི་གཉེན་པོའི་ཕྱོགས་ཆུང་ངུའི་འབྲིང་ཡིན་ནོ།།
།།རབ་འབྱོར་དེ་ཇི་སྙམ་དུ་སེམས།
བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་དང་བྲལ་བ་གང་ཞིག་བསྐལ་པ་གངྒཱའི་ཀླུང་གི་[^5K]བྱེ་མ་སྙེད་དུ་འདུག་ཅིང་སྦྱིན་པ་བྱིན།
ཚུལ་ཁྲིམས་བསྲུངས།
བཟོད་པ་བསྒྲུབས།
བརྩོན་འགྲུས་བརྩམས།
བསམ་གཏན་ལ་མཉམ་པར་གཞག[^6K]།ཤེས་རབ་བསྒོམས་ན་དེ་དེའི་རྒྱུས་བསོད་ནམས་མང་དུ་འཕེལ་ལམ།
གསོལ་པ།
བཅོམ་ལྡན་འདས་མང་ངོ་།
།བདེ་བར་གཤེགས་པ་མང་ངོ་།
།ཞེས་བྱ་བ་ནི་མི་མཐུན་པའི་ཕྱོགས་ཆེན་པོའི་ཆུང་ངུ་ཡིན་ནོ།།
།།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་བས་ཀྱང་རིགས་ཀྱི་བུའམ་རིགས་ཀྱི་བུ་མོ་གང་གིས་ཇི་ལྟར་བསྟན་པའི་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་འདི་ལ་གནས་ཏེ།
ཉི་མ་འགའ་ཞིག་སྦྱིན་པ་དང་།
ཚུལ་ཁྲིམས་བསྲུངས་པ་དང་།
བཟོད་པ་བསྒྲུབས་པ་དང་།
བརྩོན་འགྲུས་བརྩམས་པ་དང་།
བསམ་གཏན་ལ་མཉམ་པར་གཞག་པ་དང་།
ཤེས་རབ་བསྒོམས་པ་དེའི་བསོད་ནམས་ཆེས་མང་དུ་འཕེལ་ལོ།
།དེ་ཅིའི་ཕྱིར་ཞེ་ན།
རབ་འབྱོར་་་འདི་ནི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་མ་སྟེ།
འདི་ལྟ་སྟེ།ཤེས་རབ་ཀྱི་ཕ་རོལ་ཏུ་ཕྱིན་པའོ།
།འདི་ནི་བྱང་ཆུབ་སེམས་སེམས་དཔའ་ཆེན་པོ་རྣམས་ཀྱི་སྐྱེད་བྱེད་དེ།
འདི་ལྟ་སྟེ།
ཤེས་རབ་ཀྱི་ཕ་རོལ་ཏུ་ཕྱིན་པའོ།
།ཤེས་རབ་ཀྱི་ཕ་རོལ་ཏུ་ཕྱིན་པ་འདི་ལ་གནས་ནས་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཆོས་ཐམས་ཅད་ཡོངས་སུ་རྫོགས་པར་བྱེད་དེ།
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱའོ།
།ཞེས་བྱ་བ་ནི་གཉེན་པོའི་ཕྱོགས་ཆུང་ངུའི་ཆེན་པོ་ཡིན་ནོ།།
།།རབ་འབྱོར་དེ་ཇི་སྙམ་དུ་སེམས།
བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་དང་བྲལ་བ་གང་ཞིག་གིས་བསྐལ་པ་གངྒཱའི་ཀླུང་གི་བྱེ་མ་སྙེད་དུ་གནས་ཏེ་ཆོས་ཀྱི་སྦྱིན་པ་བྱིན་ན་རིགས་ཀྱི་བུའམ་རིགས་ཀྱི་བུ་མོ་དེ་དེའི་རྒྱུས་བསོད་ནམས་མང་དུ་འཕེལ་ལམ།
གསོལ་པ།
བཅོམ་ལྡན་འདས་མང་ངོ་།
།བདེ་བར་གཤེགས་པ་མང་ངོ[^7K]།
།ཞེས་བྱ་བ་ནི་མི་མཐུན་པའི་ཕྱོགས་འབྲིང་གི་ཆེན་པོ་ཡིན་ནོ།།
།།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་བས་ཀྱང་རིགས་ཀྱི་བུའམ་རིགས་ཀྱི་བུ་མོ་གང་གིས་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ལས་ཇི་སྐད་བསྟན་པ་བཞིན་དུ་གནས་ཏེ་ཉི་མ་འགའ་ཞིག་ཆོས་ཀྱི་སྦྱིན་པ་བྱིན་ན།
དེ་དེའི་རྒྱུས་བསོད་ནམས་མང་དུ་འཕེལ་ལོ།
།དེ་ཅིའི་ཕྱིར་ཞེ་ན།
རབ་འབྱོར་དེ་ནི་འདི་ལྟར་བྱང་ཆུབ་སེམས་དཔའ་ཆེན་པོ་གང་ཤེས་རབ་ཀྱི་ཕ་རོལ་ཏུ་ཕྱིན་པ་དང་མ་བྲལ་བ་ནི་རྣམ་པ་ཐམས་ཅད་མཁྱེན་པ་ཉིད་དང་མ་བྲལ་བའོ།
།རབ་འབྱོར་བྱང་ཆུབ་སེམས་དཔའ་སེམས་དཔའ་ཆེན་པོ་གང་ཤེས་རབ་ཀྱི་ཕ་རོལ་ཏུ་ཕྱིན་པ་དང་མ་བྲལ་བ་དེ་ནི་རྣམ་པ་ཐམས་ཅད་མཁྱེན་པ་ཉིད་དང་མ་བྲལ་བ་སྟེ།
རབ་འབྱོར་དེ་བས་ན་བྱང་ཆུབ་སེམས་དཔའ་སེམས་དཔའ་ཆེན་པོ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་འདོད་པས་ཤེས་རབ་ཀྱི་ཕ་རོལ་ཏུ་ཕྱིན་པ་དང་མ་བྲལ་བར་བྱའོ།།
ཞེས་བྱ་བ་ནི་གཉེན་པོའི་ཕྱོགས་འབྲིང་གི་ཆུང་དུ་ཡིན་ནོ།།
།།རབ་འབྱོར་དེ་ཇི་སྙམ་དུ་སེམས།
ཤེས་རབ་ཀྱི་ཕ་རོལ་ཏུ་ཕྱིན་པ་དང་བྲལ་བའི་བྱང་ཆུབ་སེམས་དཔའ་སེམས་དཔའ་ཆེན་པོ་གང་ཞིག་གིས་བསྐལ་པ་གངྒཱའི་ཀླུང་གི་བྱེ་མ་སྙེད་དུ་གནས་ཏེ།
དྲན་པ་ཉེ་བར་གཞག་པ་བཞི་དང་།
ཡང་དག་པར་སྤོང་བ་བཞི་དང་།
རྫུ་འཕྲུལ་གྱི་རྐང་པ་བཞི་[^8K]དང་།
དབང་པོ་ལྔ་དང་།
སྟོབས་ལྔ་དང་།
བྱང་ཆུབ་ཀྱི་ཡན་ལག་བདུན་དང་།
འཕགས་པའི་ལམ་ཡན་ལག་བརྒྱད་པ་དང་།
འཕགས་པའི་བདེན་པ་བཞི་དང་།
བསམ་གཏན་བཞི་དང་།
ཚད་མེད་པ་བཞི་དང་།
གཟུགས་མེད་པའི་སྙོམས་པར་འཇུག་པ་བཞི་དང་།
རྣམ་པར་ཐར་པ་བརྒྱད་དང་།
མཐར་གྱིས་གནས་པའི་སྙོམས་པར་འཇུག་པ་དགུ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པའི་ཏིང་ངེ་འཛིན་དང་།
སངས་རྒྱས་ཀྱི་ཆོས་མ་འདྲེས་པའི་བར་ལ་བརྩོན་པར་བྱས་ན།
རབ་འབྱོར་དེ་ཇི་སྙམ་དུ་སེམས།
རིགས་ཀྱི་བུའམ་རིགས་ཀྱི་བུ་མོ་དེ་དེའི་རྒྱུས་བསོད་ནམས་མང་དུ་འཕེལ་ལམ།
གསོལ་བ།
བཅོམ་ལྡན་འདས་མང་ངོ་།
།བདེ་བར་གཤེགས་པ་མང་ངོ་།
།ཞེས་བྱ་བ་ནི་མི་མཐུན་པའི་ཕྱོགས་འབྲིང་གི་འབྲིང་ཡིན་ནོ།།
།།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་བས་ཀྱང་རིགས་ཀྱི་བུའམ་རིགས་ཀྱི་བུ་མོ་གང་གིས་ཇི་ལྟར་བསྟན་པའི་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་འདི་ལ་གནས་ཏེ་ཉི་མ་འགའ་ཞིག་དྲན་པ་ཉེ་བར་གཞག་པ་བཞི་དང་།
ཡང་དག་པར་སྤོང་བ་བཞི་དང་།
རྫུ་འཕྲུལ་གྱི་རྐང་པ་བཞི་དང་།
དབང་པོ་ལྔ་དང་།
སྟོབས་ལྔ་དང་།
བྱང་ཆུབ་ཀྱི་ཡན་ལག་བདུན་དང་།
འཕགས་པའི་ལམ་ཡན་ལག་བརྒྱད་པ་དང་།
འཕགས་པའི་བདེན་པ་བཞི་དང་།
བསམ་གཏན་བཞི་དང་།
ཚད་མེད་པ་བཞི་དང་།
གཟུགས་མེད་པའི་སྙོམས་པར་འཇུག་པ་བཞི་དང་།
རྣམ་པར་ཐར་པ་བརྒྱད་དང་།
མཐར་གྱིས་གནས་པའི་སྙོམས་པར་འཇུག་པ་དགུ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པའི་ཏིང་ངེ་འཛིན་དང་།
སངས་རྒྱས་ཀྱི་ཆོས་མ་འདྲེས་པའི་བར་ལ་བརྩོན་པར་བྱས་ན་དེའི་བསོད་ནམས་ཆེས་མང་དུ་འཕེལ་ལོ།
།དེ་ཅིའི་ཕྱིར་ཞེ་ན།
བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་དང་མ་བྲལ་བ་གང་ཡིན་པ་རྣམ་པ་ཐམས་ཅད་མཁྱེན་པ་ཉིད་ལས་ཕྱིར་ལྡོག་པ་དེ་ནི་གནས་མེད་སྐབས་མེད་དེ།
དེ་ནི་གནས་མ་ཡིན་ནོ།
།རབ་འབྱོར་འདི་ནི་གནས་ཡིན་ཏེ།
བྱང་ཆུབ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་དང་བྲལ་བ་གང་ཡིན་པ་རྣམ་པ་ཐམས་ཅད་མཁྱེན་པ་ཉིད་ལས་ཕྱིར་ལྡོག་པའི་གནས་སྐབས་ཡོད་དེ།
དེ་ནི་གནས་ཡིན་ནོ།
།རབ་འབྱོར་དེ་ལྟ་བས་ན་བྱང་ཆུབ་སེམས་དཔའ་སེམས་དཔའ་ཆེན་པས་ཤེས་རབ་ཀྱི་ཕ་རོལ་ཏུ་ཕྱིན་པ་དང་མ་བྲལ་བར་བྱའོ་ཞེས་བྱ་བ་ནི་གཉེན་པོའི་ཕྱོགས་འབྲིང་གི་འབྲིང་ཡིན་ནོ།།
།།རབ་འབྱོར་དེ་ཇི་སྙམ་དུ་སེམས་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་དང་བྲལ་བ་གང་ཞིག་གིས་བསྐལ་པ་གངྒཱའི་ཀླུང་གི་བྱ་མ་སྙེད་དུ་གནས་ཏེ།
ཟང་ཟིང་གི་སྦྱིན་པ་དེ་དང་།
ཆོས་ཀྱི་སྦྱིན་པ་དེ་དང་།
ནང་དུ་ཡང་དག་པར་[^9K]འཇོག་པ་དང་ལྡན་པའི་ཡིད་ལ་བྱེད་པ་དེ་དག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་བསྔོས་ན།
ཅི་རིགས་ཀྱི་བུའམ་རིགས་ཀྱི་བུ་མོ་གང་དེ་དེའི་རྒྱུས་བསོད་ནམས་མང་དུ་འཕེལ་ལམ།
གསོལ་པ།
བཅོམ་ལྡན་འདས་མང་ངོ་།
།བདེ་བར་གཤེགས་པ་མང་ངོ་།
།ཞེས་བྱ་བ་ནི་མི་མཐུན་པའི་ཕྱོགས་འབྲིང་གི་ཆུང་དུ་ཡིན་ནོ།།
།།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་བས་ཀྱང་རིགས་ཀྱི་བུའམ་རིགས་ཀྱི་བུ་མོ་གང་གིས་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མི་འདི་ལས་ཇི་སྐད་བསྟན་པ་བཞིན་དུ་གནས་ཏེ།
ཉི་མ་འགའ་ཟང་ཟིང་གི་སྦྱིན་པ་དེ་དང་ཆོས་ཀྱི་སྦྱིན་པ་དེ་དང་ནང་དུ་ཡང་དག་པར་འཇོག་པ་དང་ལྡན་པའི་ཡིད་ལ་བྱེད་པ་དེ་དག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་བསྔོས་ན།
རིགས་ཀྱི་བུའམ་རིགས་ཀྱི་བུ་མོ་དེའི་བསོད་ནམས་ཆེས་མང་དུ་འཕེལ་ལོ།
།དེ་ཅིའི་ཕྱིར་ཞེས་ན།
རབ་འབྱོར་འདི་ནི་བསྔོ་བ་མཆོག་ཡིན་ཏེ།
འདི་ལྟ་སྟེ།ཤེས་རབ་ཀྱི་ཕ་རོལ་ཏུ་ཕྱིན་པའི་ཡོངས་སུ་བསྔོ་བའོ།
།གང་ཤེས་རབ་ཀྱི་ཕ་རོལ་ཏུ་ཕྱིན་པ་དང་བྲལ་བར་ཡོངས་སུ་བསྔོ་བ་དེ་ནི་ཡོངས་སུ་བསྔོ་བ་[^10K]མ་ཡིན་ནོ།
།རབ་འབྱོར་དེ་ལྟ་བས་ན་བྱང་ཆུབ་སེམས་དཔའ་སེམས་དཔའ་ཆེན་པོ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་འདོད་པས་ཤེས་རབ་ཀྱི་ཕ་རོལ་ཏུ་ཕྱིན་པའི་[^11K]ཡོངས་སུ་བསྔོ་བ་ལ་མཁས་པར་བྱའོ་ཞེས་བྱ་བ་ནི་གཉེན་པོའི་ཕྱོགས་འབྲིང་གི་ཆེན་པོ་ཡིན་ནོ།།
།།རབ་འབྱོར་དེ་ཇི་སྙམ་དུ་སེམས།
རིགས་ཀྱི་བུའམ་རིགས་ཀྱི་བུ་མོ་ཤེས་རབ་ཀྱི་ཕ་རོལ་ཏུ་ཕྱིན་པ་དང་བྲལ་བ་གང་ལ་ལས་བསྐལ་པ་གངྒཱའི་ཀླུང་གི་བྱེ་མ་སྙེད་དུ་གནས་ཏེ།
འདས་པ་དང་།
མ་བྱོན་པ་དང་།
ད་ལྟར་བྱུང་བའི་སངས་རྒྱས་བཅོམ་ལྡན་འདས།
ཉན་ཐོས་ཀྱི་དགེ་འདུན་དང་བྱང་ཆུབ་སེམས་དཔའི་དགེ་འདུན་དང་བཅས་པ་རྣམས་ཀྱི་དགེ་བའི་རྩ་བ་གང་ཇི་སྙེད་པ་དེ་དག་ཐམས་ཅད་ལ་རྗེས་སུ་སུ་ཡི་རང་ནས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་བསྔོས་ན།
ཅི་རིགས་ཀྱི་བུའམ་རིགས་ཀྱི་བུ་མོ་དེ་དེའི་རྒྱུས་བསོད་ནམས་མང་དུ་འཕེལ་ལམ།
གསོལ་པ།
བཅོམ་ལྡན་འདས་མང་ངོ་།
།བདེ་བར་གཤེགས་པ་མང་ངོ་ཞེས་བྱ་བ་ནི་མི་མཐུན་པའི་ཕྱོགས་ཆུང་དུའི་ཆེན་པོ་ཡིན་ནོ།།
།།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་བས་ཀྱང་རིགས་ཀྱི་བུའམ་རིགས་ཀྱི་བུ་མོ་གང་གིས་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་ཇི་སྐད་དུ་བསྟན་པ་འདི་ལ་གནས་ཏེ།
ཉི་མ་འགའི་དགེ་བའི་རྩ་བ་དེ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་བསྔོས་ན་རིགས་ཀྱི་བུའམ་རིགས་ཀྱི་བུ་མོ་དེའི་བསོད་ནམས་ཆེས་མང་དུ་འཕེལ་ལོ།
།དེ་ཅིའི་ཕྱིར་ཞེ་ན།
རབ་འབྱོར་བསྔོ་བ་འདི་ནི་མཆོག་ཡིན་ཏེ།
འདི་ལྟ་སྟེ།
ཤེས་རབ་ཀྱི་ཕ་རོལ་ཏུ་ཕྱིན་པའི་བསྔོ་བའོ།
།རབ་འབྱོར་དེ་ལྟ་བས་ན་བྱང་ཆུབ་སེམས་དཔའ་སེམས་དཔའ་ཆེན་པོ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་འདོད་པས་ཤེས་རབ་ཀྱི་ཕ་རོལ་ཏུ་ཕྱིན་པའི་ཡོངས་སུ་བསྔོ་བ་ལ་མཁས་པར་བྱའོ་ཞེས་བྱ་བ་ནི་གཉེན་པོའི་ཕྱོགས་ཆེན་པོའི་ཆུང་དུ་ཡིན་ནོ།།
།།གསོལ་པ།
བཅོམ་ལྡན་འདས་མངོན་པར་འདུས་བགྱིས་པ་ཐམས་ཅད་ནི་ཡོངས་སུ་བརྟགས་པའོ་ཞེས་བཅོམ་ལྡན་འདས་ཀྱིས་དཀའ་སྩལ་ན།
དེ་ཇི་ལྟར་རིགས་ཀྱི་བུའམ་རིགས་ཀྱི་བུ་མོ་དེའི་བསོད་ནམས་ཆེས་མང་དུ་འཕེལ་བར་འགྱུར་ལགས།
བཅོམ་ལྡན་འདས་མངོན་པར་འདུས་བགྱིས་པས་ནི་ཡང་དག་པའི་ལྟ་བ་བསྐྱེད་པའམ་སྐྱོན་མ་མཆིས་པར་འཇུག་པར་ཡང་མི་ནུས་སོ།
།རྒྱུན་དུ་ཞུགས་པའི་འབྲས་བུ་ཐོབ་པའམ།
ལན་ཅིག་ཕྱིར་འོང་བའི་འབྲས་བུའམ།
ཕྱིར་མི་འོང་བའི་འབྲས་བུའམ།
དགྲ་བཅོམ་པ་ཉིད་ཐོབ་པའམ།
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བའི་བར་དུ་ཡང་མི་ནུས་སོ་ཞེས་བྱ་བ་ནི་མི་མཐུན་པའི་ཕྱོགས་ཆུང་དུའི་འབྲིང་ཡིན་ནོ།།
།།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་དེ་བཞིན་ནོ།
།དེ་དེ་བཞིན་ཏེ།
མངོན་པར་འདུ་བྱེད་པས་ནི་ཡང་དག་པའི་ལྟ་བ་བསྐྱེད་པའམ་སྐྱོན་མེད་པར་འཇུག་པའམ།
རྒྱུན་དུ་ཞུགས་པའི་འབྲས་བུ་ཐོབ་པའམ།
ལན་ཅིག་ཕྱིར་འོང་བའི་འབྲས་བུའམ།
ཕྱིར་མི་འོང་བའི་འབྲས་བུའམ།
དགྲ་བཅོམ་པ་ཉིད་ཐོབ་པའམ།
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་ཡང་མི་ནུས་ཏེ།
རབ་འབྱོར་ལོན་ཀྱང་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་མངོན་པར་འདུ་བྱ་བ་དེ་ཡང་དེ་ལྟར་སྟོང་པ་ཉིད་དུ་སྣང་ངོ་།
།གསོལ་ཉིད་དུ་སྣང་ངོ་།
།གསོ་བ་ཉིད་དུ་སྣང་ངོ་།
།སྙིང་པོ་མེད་པ་ཉིད་དུ་སྣང་ངོ་།
།དེ་ཅིའི་ཕྱིར་ཞེ་ན།
རབ་འབྱོར་འདི་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་ནི་ནང་སྟོང་པ་ཉིད་ལ་ཤིན་ཏུ་བསླབས་པའོ།
།དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་བར་ལ་ཤིན་ཏུ་བསླབས་པའོ་[^12K]ཞེས་བྱ་བ་ནི་གཉེན་པོའི་ཕྱོགས་ཆེན་པོའི་འབྲིང་ཡིན་ནོ།།
།།རབ་འབྱོར་བྱང་ཆུབ་སེམས་དཔའ་སེམས་དཔའ་ཆེན་པོ་དེ་ནི་སྟོང་པ་ཉིད་དེ་དག་ལ་གནས་ཤིང་ཇི་ལྟ་ཇི་ལྟར་མངོན་པར་འདུ་བྱེད་པ་དེ་དག་ལ་རབ་ཏུ་རྟོགས་པ་དེ་ལྟ་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་དང་མ་བྲལ་བར་འགྱུར་ཏེ།
ཇི་ལྟ་ཇི་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་དང་མ་བྲལ་བ་དེ་ལྟ་དེ་ལྟར་གྲངས་མེད་གཞལ་དུ་མེད་མེད་ཚད་[^13K]པའི་བསོད་ནམས་འཕེལ་བར་འགྱུར་རོ་ཞེས་བྱ་བ་ནི་དོན་གྱི་ཤུགས་ཀྱིས་འཕངས་པའི་མི་མཐུན་པའི་ཕྱོགས་ཆུང་དུའི་ཆུང་དུ་གཉེན་པོའི་ཕྱོགས་ཆེན་པོའི་ཆེན་པོ་ཡིན་ཏེ།
འདི་ནི་བསྒོམ་པའི་[^14K]ལམ་ལ་གནས་པའི་ཕྱིར་མི་ལྡོག་པའི་རྟགས་བསྟན་པ་ཡིན་ནོ།
།གསོལ་པ།
བཅོམ་ལྡན་འདས་གྲངས་མ་མཆིས་པ་དང་།
གཞལ་དུ་མ་མཆིས་པ་དང་།
ཚད་དུ་མ་[^15K]མཆིས་པ་ལ་བྱེ་བྲག་ནི་ཅི་མཆིས།
ཐ་དད་དུ་བགྱི་བ་ནི་གང་ཞིག་ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་གྲངས་མེད་པ་ཞེས་བྱ་བ་ནི་གང་འདུས་བྱས་ཀྱི་ཁམས་སམ་འདུས་མ་བྱས་ཀྱི་ཁམས་སུ་བགྲང་བར་ཉེ་བར་མི་འགྲོའོ[^16K]།
།རབ་འབྱོར་གཞལ་དུ་མེད་པ་ཞེས་བྱ་བ་ནི་འདས་པ་དང་མ་འོང་པ་དང་ད་ལྟར་བྱུང་བའི་ཆོས་རྣམས་ལ་ཚད་མི་དམིགས་པའོ།
།རབ་འབྱོར་ཚད་མེད་པ་ཞེས་བྱ་བ་ནི་གང་ཞིག་བྱ་བ་ནི་གང་ཞིག་རྣམ་པ་གཞན་གང་གིས་ཀྱང་ཚད་གཟུང་བར་མི་ནུས་པའོ།
།གསོལ་པ།
བཅོམ་ལྡན་འདས་རྣམ་གྲངས་གང་གིས་གཟུགས་ཀྱང་གྲངས་མ་མཆིས་གཞལ་དུ་མ་མཆིས་ཚད་མ་མཆིས་པར་འགྱུར་ཞིང་།
ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་ཡང་གྲངས་མ་མཆིས་གཞལ་དུ་མ་མཆིས་ཚད་མ་མཆིས་པར་འགྱུར་བའི་རྣམ་གྲངས་དེ་ལྟ་བུ་མཆིས་སམ།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་རྣམ་གྲངས་གང་གིས་གཟུགས་ཀྱང་གྲངས་མེད་གཞལ་དུ་མེད་ཚད་མེད་པར་འགྱུར་བ་དང་།
ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་ཡང་གྲངས་མེད་གཞལ་དུ་མེད་ཚད་མེད་པར་འགྱུར་བའི་རྣམ་གྲངས་དེ་ལྟ་བུ་ཡོད་དོ་ཞེས་བྱ་བ་ནི་གྲངས་མེད་པ་ལ་སོགས་པ་ཉེ་བར་མཚོན་པའི་མཚན་ཉིད་ཡིན་ནོ།།
།།གསོལ་པ།
བཅོམ་ལྡན་འདས་གྲངས་གང་གིས་ན་གཟུགས་ཀྱང་གྲངས་མ་མཆིས་གཞལ་དུ་མ་མཆིས་ཚད་མ་མཆིས་པར་འགྱུར་བ་ལགས།
ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་སྟོང་པ་སྟེ་ཡང་གྲངས་མ་མཆིས་གཞལ་དུ་མ་མཆིས་ཚད་མ་མཆིས་པར་འགྱུར་བ་ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་གཟུགས་ཀྱང་སྟོང་པ་སྟེ་གྲངས་མེད་གཞལ་དུ་མེད་ཚད་མེད་པའོ།
།ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་ཡང་སྟོང་པ་སྟེ་གྲངས་མེད་གཞལ་དུ་མེད་ཚད་མེད་པའོ།
།གསོལ་པ།
བཅོམ་ལྡན་འདས་གཟུགས་འབའ་ཞིག་སྟོང་ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་འབའ་ཞིག་སྟོང་[^17K]དུ་བས་ཀྱི་ཆོས་ཐམས་ཅད་སྟོང་པ་མ་ལགས་སམ།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་ཇི་སྙམ་དུ་སེམས་ངས་ཆོས་ཐམས་ཅད་སྟོང་པའོ་ཞེས་མ་བཤད་དམ།
གསོལ་པ།
བཅོམ་ལྡན་འདས་དེ་བཞིན་གཤེགས་པས་ཆོས་ཐམས་ཅད་སྟོང་པའོ་ཞེས་གསུངས་ཏེ།
སྟོང་པ་ཉིད་གང་ལགས་པ་[^18K]དེ་ནི་མེ་བས་པ་སྟེ།
གྲངས་མ་མཆིས་པ་ཡང་དེ་ལགས།
གཞལ་དུ་མ་མཆིས་པ་ཡང་དེ་ལགས།
ཚད་མ་མཆིས་པ་ཡང་དེ་ལགས་ཏེ།
བཅོམ་ལྡན་འདས་སྟོང་པ་ཉིད་ལ་ནི་ཟད་པ་མི་དམིགས།
གྲངས་ཀྱང་མི་དམིགས།
གཞལ་བ་ཡང་མི་དམིགས།
ཚད་ཀྱང་མི་དམིགས་ཏེ།
བཅོམ་ལྡན་འདས་དེ་བས་ན་ཆོས་དེ་དག་ལ་དོན་ནམ་ཡི་གེས་ཐ་དད་དུ་བགྱི་བ་མི་དམིགས་སོ་ཞེས་བྱ་བ་ནི་གྲངས་མིད་པ་ལ་སོགས་པ་བསྟན་པ་ལ་བརྩད་པ་ཡིན་ནོ།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་དེ་བཞིན་ནོ།
།དེ་དེ་བཞིན་ཏེ།
ཆོས་དེ་དག་ལ་དོན་ནམ་ཡི་གེས་ཐ་དད་དུ་བྱ་བ་མི་དམིགས་སོ།
།རབ་འབྱོར་འོན་ཀྱང་བརྗོད་དུ་མེད་པའི་དོན་ལ་དེ་བཞིན་གཤེགས་པས་མི་ཟད་པ་ཞེས་བྱ་བའམ།
གྲགས་མེད་པ་ཞེས་བྱ་བའམ།
གཞལ་དུ་མེད་པ་ཞེས་བྱ་བའམ།
ཚད་མེད་པ་ཞེས་བྱ་བའམ།
སྟོང་པ་ཞེས་བྱ་བའམ།
སྨོན་པ་མེད་པ་ཞེས་བྱ་བའམ།
མངོན་པར་འདུ་བྱ་བ་མེད་པ་ཞེས་བྱ་བའམ།
སྐྱེ་བ་མེད་པ་ཞེས་བྱའམ།
འདོད་ཆགས་དང་བྲལ་བ་ཞེས་བྱ་བའམ།
འགག་པ་མེད་པ་ཞེས་བྱ་བའམ།
མྱ་ངན་[^19K]འདས་པ་ཞེས་མངོན་པར་བརྗོད་པ་གང་ཡིན་པ་དེ་ནི་དེ་བཞིན་གཤེགས་པའི་ཐུགས་རྗེ་ཆེན་པོའི་རྒྱུ་མཐུན་གྱིས་བསྟན་པ་ཡིན་ནོ་[^20K]ཞེས་བྱ་བ་ནི་རྩོད་པ་[^21K]ཁས་བླངས་པ་སྔོན་དུ་འགྲོ་བའི་ལན་བཏབ་པའོ།།
།།གསོལ་པ།
བཅོམ་ལྡན་འདས་ཆོས་རྣམས་ཀྱི་ཆོས་ཉིད་དེ་བཞིན་གཤེགས་པས་བསྟན་ལ་ཆོས་ཉིད་དེ་ཡང་བརྗོད་དུ་མ་མཆིས་པ་ནི་ངོ་མཚར་ཆེའོ།
།བཅོམ་ལྡན་འདས་ཀྱིས་གསུངས་པའི་དོན་བདག་གིས་འཚལ་བ་ལྟར་ན།
བཅོམ་ལྡན་འདས་ཆོས་ཐམས་ཅད་ནི་བརྗོད་དུ་མ་མཆིས་པའོ།
།བཅོམ་ལྡན་འདས་ཀྱི་བཀའ་སྩལ་པ།
རབ་འབྱོར་དེ་དེ་བཞིན་ནོ།
།དེ་དེ་བཞིན་ཏེ།
རབ་འབྱོར་ཆོས་ཐམས་ཅད་ནི་བརྗོད་དུ་མེད་པའོ།
།རབ་འབྱོར་ཆོས་ཐམས་ཅད་ཀྱི་བརྗོད་དུ་མེད་པ་གང་ཡིན་པ་དེ་ནི་སྟོང་པ་ཉིད་དེ་སྟོང་པ་ཉིད་ལ་ནི་བརྗོད་པ་གང་ཡང་མེད་དེ་སྟོང་པ་ཉིད་ནི་བརྗོད་པར་མི་ནུས་པའོ[^22K]།
།གསོལ་པ།
བཅོམ་ལྡན་འདས་བརྗོད་དུ་མ་མཆིས་པའི་དོན་ལ་འཕེལ་བའམ་ཡོངས་སུ་འགྲིབ་པ་[^23K]མཆིས་སམ།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་ནི་མ་ཡིན་ནོ[^24K]།
།རབ་འབྱོར་བརྗོད་དུ་མེད་པའི་དོན་ལ་ནི་འཕེལ་བའམ་ཡོངས་སུ་འགྲིབ་པ་མེད་དོ།
།གསོལ་པ།
བཅོམ་ལྡན་འདས་གལ་ཏེ་བརྗོད་དུ་མ་མཆིས་པའི་དོན་ལ་འཕེལ་བའམ་ཡོངས་སུ་འགྲིབ་པ་མ་མཆིས་ན།
བཅོམ་ལྡན་འདས་དེས་ན་སྦྱིན་པའི་ཕ་རོལ་ཏུ་ཕྱིན་པ་ཡང་འཕེལ་བའམ།
ཡོངས་སུ་འགྲིབ་པ་མ་མཆིས་པར་འགྱུར་རོ།
།ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་།
བཟོད་པའི་ཕ་རོལ་ཏུ་ཕྱིན་པ་དང་།
བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་།
བསམ་གཏན་གྱི་ཕ་རོལ་ཏུ་ཕྱིན་པ་དང་།
ཤེས་རབ་ཀྱི་ཕ་རོལ་ཏུ་ཕྱིན་པ་དང་།
ཡོངས་སུ་འགྲིབ་པ་མ་མཆིས་པར་འགྱུར་རོ།
།བཅོམ་ལྡན་འདས་ནང་སྟོང་པ་ཉིད་ལ་ཡང་འཕེལ་བ་དང་ཡོངས་སུ་འགྲིབ་པ་མ་མཆིས་པ་འགྱུར་རོ།
།ཕྱི་སྟོང་པ་ཉིད་དང་།
ཕྱི་ནང་སྟོང་པ་ཉིད་ནས་དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་བར་ལ་ཡང་འཕེལ་བ་དང་ཡོངས་སུ་འགྲིབ་པ་མ་མཆིས་པར་འགྱུར་རོ།
།བཅོམ་ལྡན་འདས་དྲན་པ་ཉེ་བར་གཞག་པ་བཞི་ཡང་འཕེལ་བ་དང་འགྲིབ་པ་མ་མཆིས་པར་འགྱུར་རོ།
།ཡང་དག་པར་སྤོང་བ་དང་།
རྫུ་འཕྲུལ་གྱི་རྐང་པ་དང་།
དབང་པོ་དང་།
སྟོབས་དང་།
བྱང་ཆུབ་ཀྱི་ཡན་ལག་དང་།
འཕགས་པའི་ལམ་ཡན་ལག་བརྒྱད་པ་ཡང་འཕེལ་བ་དང་འགྲིབ་པ་མ་མཆིས་པར་འགྱུར་རོ།
།འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་བརྒྱད་དང་།
མཐར་གྱིས་གནས་པའི་སྙོམས་པར་འཇུག་པ་དགུ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་ཡང་འཕེལ་བ་དང་ཡོངས་སུ་འགྲིབ་པ་མ་མཆིས་པར་འགྱུར་རོ།
།མངོན་པར་ཤེས་པ་རྣམས་དང་།
ཏིང་ངེ་འཛིན་རྣམས་དང་།
གཟུགས་གཟུངས་[^25K]ཀྱི་སྒོ་རྣམས་ཀྱང་འཕེལ་བ་དང་ཡོངས་སུ་[^26K]འགྲིབ་པ་མ་མཆིས་པར་འགྱུར་རོ།
།དེ་བཞིན་གཤེགས་པའི་སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་བཅྭ་(བཅོ)བརྒྱད་ཀྱང་འཕེལ་བ་དང་ཡོངས་སུ་འགྲིབ་པ་མ་མཆིས་པར་འགྱུར་རོ།
།བཅོམ་ལྡན་འདས་དེ་ལྟར་འགྱུར་ན་ཕ་རོལ་ཏུ་ཕྱིན་པ་དྲུག་མ་མཆིས་པར་འགྱུར་རོ།
།སངས་རྒྱས་ཀྱི་ཆོས་མ་འདྲེས་པ་བཅྭ་(བཅོ)བརྒྱད་ཀྱི་བར་དུ་མ་མཆིས་པར་འགྱུར་རོ།
།ཆོས་དེ་དག་མ་མཆིས་པས་ན་རྣམ་པ་ཐམས་ཅད་མཁྱེན་པ་ཉིད་ཀྱང་མ་མཆིས་པར་འགྱུར་རོ།
།རྣམ་པ་ཐམས་ཅད་མཁྱེན་པ་ཉིད་མ་མཆིས་ན་སུ་ཞིག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་བརྒྱ་བར་འགྱུར་ཞེས་བྱ་བ་ནི་བརྗོད་དུ་མེད་པ་ལ་ཉམས་པ་དང་འཕེལ་བ་མེད་པར་བརྒལ་བ་ཡིན་ནོ།།
།།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་དེ་བཞིན་ནོ།
།དེ་དེ་བཞིན་ཏེ།
བརྗོད་དུ་མེད་པའི་དོན་ལ་ནི་འཕེལ་བའམ་ཡོངས་སུ་འགྲིབ་པ་མེད་དོ།
།རབ་འབྱོར་གལ་ཏེ་ཐབས་མཁས་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པ་དང་།
ཤེས་རབ་ཀྱི་ཕ་རོལ་ཏུ་ཕྱིན་པ་ལ་བསྒོམས་པ་[^27K]དང་།
ཤེས་རབ་ཀྱི་ཕ་རོལ་ཏུ་ཕྱིན་པ་ལ་བརྩོན་པར་བྱེད་པའི་ཚེ་འདི་སྙམ་དུ་བདག་ནི་ཤེས་རབ་ཀྱི་ཕ་རོལ་ཏུ་ཕྱིན་པས་རྣམ་པར་འཕེལ་ལོ།
།བདག་ནི་བསམ་གཏན་ཀྱི་ཕ་རོལ་ཏུ་ཕྱིན་པ་དང་།
བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་།
བཟོད་པའི་ཕ་རོལ་ཏུ་ཕྱིན་པ་དང་།
ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་།
སྦྱིན་པའི་ཕ་རོལ་ཏུ་ཕྱིན་པ་རྣམ་པར་འཕེལ་ལོ་སྙམ་དུ་མི་[^28K]སེམས་ཤིང་།
འོན་ཀྱང་དེ་འདི་སྙམ་དུ་འདི་ནི་མིང་ཙམ་ཡིན་ཏེ།
འདི་ལྟ་སྟེ་སྦྱིན་པའི་ཕ་རོལ་ཏུ་ཕྱིན་པ་ཕྱིན་པ་དང[^29K]།
འདི་ལྟ་སྟེ་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་བཟོད་པའི་ཕ་རོལ་ཏུ་ཕྱིན་པ་དང་།
བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་།
བསམ་གཏན་གྱི་ཕ་རོལ་ཏུ་ཕྱིན་པ་དང་།
ཤེས་རབ་ཀྱི་ཕ་རོལ་ཏུ་ཕྱིན་པ་འདི་ནི་མིང་ཙམ་མོ་སྙམ་ཞིང་།
དེ་སྦྱིན་པའི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ་ཡིད་ལ་བྱེད་པ་དེ་དག་དང་།
སེམས་བསྐྱེད་པ་དེ་དག་དང་།
དགེ་བའི་རྩ་བ་དེ་དག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་བསྔོ་སྟེ།
དེ་ཡང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཇི་ལྟ་བ་དེ་བཞིན་དུ་ཡོངས་སུ་བསྔོའོ་ཞེས་བྱ་བ་ནི་ལན་ཡིན་ནོ།།
།།གསོལ་པ།
བཅོམ་ལྡན་འདས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཇི་ལྟ་བུ་ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་ཆོས་ཐམས་ཅད་ཀྱི་དེ་བཞིན་ཉིད་ཇི་ལྟ་བ་དེ་བཞིན་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་བོ།
།གསོལ་པ།
བཅོམ་ལྡན་འདས་ཇི་ལྟར་ཆོས་ཐམས་ཅད་ཀྱི་དེ་བཞིན་ཉིད་ཇི་ལྟ་བ་དེ་བཞིན་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་གཟུགས་ཀྱི་དེ་བཞིན་ཉིད་ཇི་ལྟ་བ་དེ་བཞིན་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་བོ།
།ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པའི་པའི་དེ་བཞིན་ཉིད་ཇི་ལྟ་བ་དེ་བཞིན་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་བོ།
།སྐྱེ་མཆེད་དང་།
ཁམས་དང་།
རྟེན་ཅིང་འབྲེལ་བར་འབྱུང་བའི་དེ་བཞིན་ཉིད་ཇི་ལྟ་བ་དེ་བཞིན་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་བོ།
།ཕ་རོལ་ཏུ་ཕྱིན་པ་ཐམས་ཅད་དང།
སྟོང་པ་ཉིད་ཐམས་ཅད་དང་།
བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་གྱི་དེ་བཞིན་ཉིད་ཇི་ལྟ་བ་དེ་བཞིན་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་བོ།
འཕགས་པའི་བདེན་པ་རྣམས་དང་།
བསམ་གཏན་རྣམས་དང་།
ཚད་མེད་པ་རྣམས་དང་།
གཟུགས་མེད་པའི་སྙོམས་པར་འཇུག་པ་རྣམས་དང་།
རྣམ་པར་ཐར་པ་རྣམས་དང་།
མཐར་གྱིས་གནས་པའི་སྙོམས་པར་འཇུག་པ་རྣམས་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་རྣམས་དང་།
ཏིང་ངེ་འཛིན་རྣམས་དང་།
གཟུངས་ཀྱི་སྒོ་རྣམས་ཀྱི་དེ་བཞིན་ཉིད་ཇི་ལྟ་བ་དེ་བཞིན་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་བོ།
།དེ་བཞིན་གཤེགས་པའི་སྟོབས་རྣམས་དང་།
མི་འཇིགས་པ་རྣམས་དང་།
སོ་སོ་ཡང་དག་པར་རིག་པ་[^30K]རྣམས་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།[^31K]སངས་རྒྱས་ཀྱི་ཆོས་མ་འདྲེས་པ་རྣམས་ཀྱི་དེ་བཞིན་ཉིད་ཇི་ལྟ་བ་དེ་བཞིན་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་བོ།
།རྣམ་པ་ཐམས་ཅད་མཁྱེན་པ་ཉིད་ཀྱི་བར་གྱི་དེ་བཞིན་ཉིད་ཇི་ལྟ་བ་དེ་བཞིན་[^32K]དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་བོ།
།མྱ་ངན་ལས་འདས་པའི་དེ་བཞིན་ཉིད་ཇི་ལྟ་བ་དེ་བཞིན་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་སྟེ།
དེ་ནི་འཕེལ་བ་ཡང་[^33K]མེད་དོ།
།ཡོངས་སུ་འགྲིབ་པ་ཡང་མེད་དོ།
།རབ་འབྱོར་དེ་ལ་ནི་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་དང་མ་བྲལ་བ་རྒྱུན་མི་འཆད་པར་རྟག་ཏུ་རྣམ་པར་སྤྱོད་པས་ཆོས་གང་ལ་ཡང་འཕེལ་བའམ་ཡོངས་སུ་འགྲིབ་པར་ཡང་དག་པར་རྗེས་སུ་མི་མཐོང་སྟེ།
གཟུགས་སམ།
ཚོར་བའམ།
འདུ་ཤེས་སམ།
འདུ་བྱེད་རྣམས་སམ།
རྣམ་པར་ཤེས་པའམ།
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་བར་གྱི་འཕེལ་བའམ་འགྲིབ་པ་ཡང་དག་པར་རྗེས་སུ་མི་མཐོང་ངོ་།
།རབ་འབྱོར་དེ་ལྟར་ན་བརྗོད་དུ་མེད་པའི་དོན་ལ་འཕེལ་བ་མེད་ཅིང་ཡོངས་སུ་འགྲིབ་པ་མེད་པ་སྟེ།
རབ་འབྱོར་དེ་ལྟར་ན་སྦྱིན་པའི་ཕ་རོལ་ཏུ་ཕྱིན་པ་ལ་འཕེལ་བ་ཡང་མེད་ཡོངས་སུ་འགྲིབ་པ་ཡང་མེད་དོ།
།ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་།
བཟོད་པའི་ཕ་རོལ་ཏུ་ཕྱིན་པ་དང་།
བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་།
བསམ་གཏན་གྱི་ཕ་རོལ་ཏུ་ཕྱིན་པ་དང་།
ཤེས་རབ་ཀྱི་ཕ་རོལ་ཏུ་ཕྱིན་པ་ལ་འཕེལ་བ་ཡང་མེད་ཡོངས་སུ་འགྲིབ་པ་ཡང་མེད་དོ།
།ནང་སྟོང་པ་ཉིད་ལ་འཕེལ་བའམ་[^34K]ཡོངས་སུ་འགྲིབ་པ་[^35K]མེད་དོ།
།དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་བར་ལ་འཕེལ་བ་ཡང་མེད་ཡོངས་སུ་འགྲིབ་པ་ཡང་མེད་དོ།
།དྲན་པ་ཉེ་བར་གཞག་པ་རྣམས་ལ་འཕེལ་བ་ཡང་མེད་ཡོངས་སུ་འགྲིབ་པ་ཡང་མེད་དོ།
།ཡང་དག་པར་སྤོང་བ་རྣམས་དང་།
རྫུ་འཕྲུལ་གྱི་རྐང་པ་རྣམས་དང་།
དབང་པོ་རྣམས་དང་།
སྟོབས་རྣམས་དང་།
བྱང་ཆུབ་ཀྱི་ཡན་ལག་རྣམས་དང་།
འཕགས་པའི་ལམ་ཡན་ལག་བརྒྱད་པ་ལ་འཕེལ་བ་ཡང་མེད་ཡོངས་སུ་འགྲིབ་པ་ཡང་མེད་དོ།
།འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་དང་།
མཐར་གྱིས་གནས་པའི་སྙོམས་པར་འཇུག་པ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་ལ་འཕེལ་བ་ཡང་མེད་ཡོངས་སུ་འགྲིབ་པ་ཡང་མེད་དོ།
།དེ་བཞིན་གཤེགས་པའི་སྟོབས་དང་།
མི་འཇིགས་པ་དང་།
སོ་སོ་ཡང་དག་པར་རིག་པ་[^36K]དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་རྣམས་ལ་འཕེལ་བ་ཡང་[^37K]མེད་ཡོངས་སུ་འགྲིབ་པ་ཡང་མེད་དོ།
།རབ་འབྱོར་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོས་འཕེལ་བ་མེད་པ་དང་།
ཡོངས་སུ་འགྲིབ་པ་མེད་པའི་ཚུལ་གྱིས་[^38K]ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱད་པར་བྱའོ་ཞེས་བྱ་བ་ནི་བྱང་ཆུབ་ཀྱི་མཚན་ཉིད་གཙོར་གྱུར་པ་[^39K]ཡིན་ནོ།
གསོལ་པ།
བཅོམ་ལྡན་འདས་ཅི་ལགས།
སེམས་དང་པོ་བསྐྱེད་པས་བྱང་ཆུབ་སེམས་དཔའ་སེམས་དཔའ་ཆེན་པོ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱའོ།
འོན་ཏེ་སེམས་སླད་མ་བསྐྱེད་པས་བྱང་ཆུབ་སེམས་དཔའ་སེམས་དཔའ་ཆེན་པོ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་འཚང་རྒྱ།
བཅོམ་ལྡན་འདས་རེ་ཞིག་གལ་ཏེ་སེམས་དང་པོ་བསྐྱེད་པས་བྱང་ཆུབ་སེམས་དཔའ་ཆེན་པོ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་ན་ནི་སེམས་དང་པོ་བསྐྱེད་པ་ཡང་སེམས་སླད་མ་བསྐྱེད་པ་དང་མི་གྲོགས།
སེམས་སླད་མ་བསྐྱེད་པ་ཡང་སེམས་དང་པོ་བསྐྱེད་པ་དང་མི་འགྲོགས་ཏེ།
བཅོམ་ལྡན་འདས་དེ་ལྟར་སེམས་དང་སེམས་ལས་བྱུང་བའི་ཆོས་རྣམས་མི་གྲོགས་ན་ཇི་ལྟར་དགེ་བའི་རྩ་བ་རྣམས་ཚོགས་སུ་འགྱུར།
དགེ་བའི་རྩ་བ་མ་བསགས་པར་ནི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་མི་ནུས་སོ་ཞེས་བྱ་བ་ནི་སེམས་ཕྲད་པ་མེད་པར་རྒལ་བ་[^40K]ཡིན་ནོ།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེས་ན་དོན་འདི་ཉིད་ཤེས་པར་བྱ་བའི་དོན་དུ་ཁྱོད་ལ་དཔེ་བསྟན་པར་བྱ་སྟེ།
འདི་ན་སྐྱེས་བུ་མཁས་པ་ལ་[^41K]བཤད་པའི་དོན་དཔེས་ཡོངས་སུ་ཤེས་པར་འགྱུར་རོ།
།རབ་འབྱོར་དེ་ཇི་སྙམ་དུ་སེམས།
འབྲུ་མར་གྱི་མར་མེ་འབར་བས་སྙིང་པོ་ཚིག་པར་གྱུར་ན།
མེ་ལྕེ་དང་པོ་ཕྲད་པས་སྙིང་པོ་དེ་ཚིག་གམ།
དེ་ཏེ་མེ་ལྕེ་ཕྱི་མ་དང་ཕྲད་པས་སྙིང་པོ་དེ་[^42K]ཚིགགམ།
དེ་ཏེ་མེ་ལྕེ་ཕྱི་མ་དང་ཕྲད་པས་སྙིང་པོ་དེ་ཚིག
།གསོལ་པ།
བཅོམ་ལྡན་འདས་མེ་ལྕེ་དང་པོ་དང་[^43K]མཇལ་བས་ཀྱང་སྙིང་པོ་དེ་ཚིག་པ་མ་ལགས།
མེ་ལྕེ་དང་པོ་ལ་མ་བརྟེན་པར་ཡང་སྙིང་པོ་དེ་ཚིག་པ་མ་ལགས།
བཅོམ་ལྡན་འདས་མེ་ལྕེ་སླད་མ་དང་མཇལ་བས་ཀྱང་སྙིང་པོ་དེ་ཚིག་པ་མ་ལགས།
མེ་ལྕེ་སླད་མ་ལ་མ་བརྟེན་པར་ཡང་སྙིང་པོ་དེ་ཚིག་པ་མ་ལགས་སོ།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་ཇི་སྙམ་དུ་སེམས།
འོན་ཀྱང་སྙིང་པོ་དེ་ཚིག་མོད།
གསོལ་པ།
བཅོམ་ལྡན་འདས་དེ་ནི་ཚིག་གོ།
།བདེ་བར་གཤེགས་པ་དེ་ནི་ཚིག་གོ།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་བཞིན་དུ་སེམས་དང་པོ་བསྐྱེད་པས་ཀྱང་བྱང་ཆུབ་སེམས་དཔའ་སེམས་དཔའ་ཆེན་པོ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་མི་རྒྱ།
སེམས་དང་པོ་བསྐྱེད་པ་ལ་མ་བརྟེན་པར་ཡང་བྱང་ཆུབ་སེམས་དཔའ་ཆེན་པོ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་མི་རྒྱ།
སེམས་ཕྱི་མ་བསྐྱེད་པས་ཀྱང་བྱང་ཆུབ་སེམས་དཔའ་སེམས་དཔའ་ཆེན་པོ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་མི་རྒྱ།
སེམས་ཕྱི་མ་བསྐྱེད་པ་ལ་མ་བརྟེན་པར་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་མི་རྒྱ་སྟེ།
བྱང་ཆུབ་སེམས་དཔའ་སེམས་དཔའ་ཆེན་པོ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་[^44K]རྒྱ་བ་ཡང་མ་ཡིན་ནོ།
།རབ་འབྱོར་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ་སེམས་དང་པོ་བསྐྱེད་པ་ནས་ཉེ་བར་བཟུང་[^45K]སྟེ།
ས་བཅུ་ཡོངས་སུ་རྫོགས་པར་བྱས་ནས་བླ་ན་མེད་པ་ཡང་དག་པར་རྫོགས་པར་བྱང་ཆུབ་ཏུ་མངོན་པར་རྫོགས་པར་འཚང་རྒྱའོ།
།གསོལ་པ།
བཅོམ་ལྡན་འདས་ས་བཅུ་པོ་གང་དང་གང་ཡོངས་སུ་རྫོགས་པར་བགྱིས་ན་བྱང་ཆུབ་སེམས་དཔའ་སེམས་དཔའ་ཆེན་པོ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བ་ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དཀར་པོ་རྣམ་པར་མཐོང་བའི་ས་ཡོངས་སུ་རྫོགས་པར་བྱས་ནས་བྱང་ཆུབ་སེམས་དཔའ་སེམས་དཔའ་ཆེན་པོ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱའོ།
།རིགས་ཀྱིས་དང་།
བརྒྱད་པའི་ས་དང་།
མཐོང་བའི་ས་དང་།
བསྲབས་པ་[^46K]ས་དང་།
འདོད་ཆགས་དང་བྲལ་བའི་ས་དང་།
བྱས་པ་རྟོགས་པའི་ས་ཡོངས་སུ་རྫོགས་པར་བྱས་ནས་བྱང་ཆུབ་སེམས་དཔའ་སེམས་དཔའ་ཆེན་པོ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱའོ།
།རང་སངས་རྒྱས་ཀྱིས་ཡོངས་སུ་རྫོགས་པར་བྱས་ནས་བྱང་ཆུབ་སེམས་དཔའ་སེམས་དཔའ་ཆེན་པོ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱའོ།
།བྱང་ཆུབ་སེམས་དཔའི་ས་ཡོངས་སུ་རྫོགས་པར་བྱས་ནས་བྱང་ཆུབ་སེམས་དཔའ་སེམས་དཔའ་ཆེན་པོ་བླ་ན་མེད་པ་ཡང་དག་པར་རྫོགས་པར་བྱང་ཆུབ་ཏུ་མངོན་པར་རྫོགས་པར་འཚང་རྒྱའོ།
།སངས་རྒྱས་ཀྱི་ས་ཡོངས་སུ་རྫོགས་པར་བྱས་ནས་བྱང་ཆུབ་སེམས་དཔའ་སེམས་དཔའ་ཆེན་པོ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱའོ།
།དེ་ལ་བྱང་ཆུབ་སེམས་དཔའ་སེམས་དཔའ་ཆེན་པོ་ས་བཅུ་པོ་འདི་ལ་སློབ་པ་ནི་སེམས་དང་པོ་བསྐྱེད་པས་ཀྱང་བླ་ན་མེད་པ་ཡང་དག་པར་རྫོགས་པར་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བ་མ་ཡིན།
སེམས་དང་པོ་བསྐྱེད་པ་ལ་མ་བརྟེན་པར་ཡང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བ་མ་ཡིན།
སེམས་ཕྱི་མ་བསྐྱེད་པས་ཀྱང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བ་མ་ཡིན།
སེམས་ཕྱི་མ་བསྐྱེད་པ་ལ་མ་བརྟེན་པར་ཡང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བ་མ་ཡིན་མོད་ཀྱི།
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་[^47K]རྒྱའོ་ཞེས་བྱ་བ་ནི་མར་མིའི་དཔེས་ལན་བཏབ་པ་ཡིན་ནོ།
།གསོལ་པ།
བཅོམ་ལྡན་འདས་དེ་ལྟར་སེམས་དང་པོ་བསྐྱེད་པས་ཀྱང་བྱང་ཆུབ་སེམས་དཔའ་སེམས་དཔའ་ཆེན་པོ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བ་མ་ལགས་ལ།
སེམས་དང་པོ་བསྐྱེད་པ་ལ་མ་བརྟེན་པར་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བ་[^48K]མ་ལགས་པ་དང་།
སེམས་སླད་མ་བསྐྱེད་པས་ཀྱང་བྱང་ཆུབ་སེམས་དཔའ་སེམས་དཔའ་ཆེན་པོ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བ་མ་ལགས་ལ།
སེམས་སླད་མ་བསྐྱེད་པ་ལ་མ་བརྟེན་པར་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་[^49K]འཚང་རྒྱ་བ་མ་ལགས་ཤིང་།
བཅོམ་ལྡན་འདས་བྱང་ཆུབ་སེམས་དཔའ་སེམས་དཔའ་ཆེན་པོ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བ་རྟེན་ཅིང་འབྲེལ་བར་འབྱུང་བ་ཟབ་པ་དེ་ནི་ངོ་མཚར་ཏོ།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་ཇི་སྙམ་དུ་སེམས།
ཅི་སེམས་གང་འགག་པ་དེ་ཕྱིར་སྐྱེ་བར་འགྱུར་རམ།
གསོལ་པ།
བཅོམ་ལྡན་འདས་དེ་ནི་མ་ལགས་སོ་ཞེས་བྱ་བ་ནི་སྐྱེ་བ་ཟབ་པ་ཡིན་ནོ།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་ཇི་སྙམ་དུ་སེམས།ཅི་སེམས་གང་སྐྱེས་པ་དེ་འགག་པའི་ཆོས་ཅན་ཡིན་ནམ།
རབ་འབྱོར་གྱིས་གསོལ་པ།
བཅོམ་ལྡན་འདས་འགག་པའི་ཆོས་ཅན་ལགས་སོ།
།བདེ་བར་གཤེགས་པ་འགག་པའི་ཆོས་ཅན་ལགས་སོ།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་ཇི་སྙམ་དུ་སེམས།
འགག་པའི་ཆོས་ཅན་[^50K]གང་ཡིན་པ་དེ་འགག་པར་འགྱུར་རམ།
གསོལ་པ།
བཅོམ་ལྡན་འདས་དེ་ནི་མ་ལགས་སོ་ཞེས་བྱ་བ་ནི་འགག་པ་ཟབ་པ་ཡིན་ནོ།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་ཇི་སྙམ་དུ་སེམས།
གང་[^51K]དེ་བཞིན་ཉིད་ཇི་ལྟ་བ་ཁོ་ན་ཉིད་ཇི་ལྟ་བ་དེ་ཁོ་ན་ལྟར་གནས་པར་འགྱུར་རམ།
གསོལ་པ།

བཅོམ་ལྡན་འདས་དེ་བཞིན་ཉིད་ཇི་ལྟ་བ་དེ་ཁོ་ན་ལྟར་གནས་པར་འགྱུར་རོ།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་ཇི་སྙམ་དུ་སེམས།
གང་དེ་བཞིན་ཉིད་ཇི་ལྟ་བ་དེ་ཁོ་ན་ལྟར་གནས་པར་འགྱུར་བ་དེ་རྟག་པར་འགྱུར་རམ།
གསོལ་པ།
བཅོམ་ལྡན་འདས་དེ་ནི་མ་ལགས་སོ།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་ཇི་སྙམ་དུ་སེམས།
དེ་བཞིན་ཉིད་ཟབ་བམ།
གསོལ་པ།
བཅོམ་ལྡན་འདས་ཟབ་བོ།
།བདེ་བར་གཤེགས་པ་ཟབ་པོ་ཞེས་བྱ་བ་ནི་དེ་བཞིན་ཉིད་ཟབ་པ་ཡིན་ནོ།
།བཅོམ་ལྡན་འདས་ཀྱི་བཀའ་སྩལ་པ།
རབ་འབྱོར་དེ་ཇི་སྙམ་དུ་སེམས།དེ་བཞིན་ཉིད་སེམས་ཡིན་ནམ།
གསོལ་པ།
བཅོམ་ལྡན་འདས་དེ་ནི་མ་ལགས་སོ།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་ཇི་སྙམ་དུ་སེམས།
དེ་བཞིན་ཉིད་ལས་གཞན་ན་སེམས་ཡོད་དམ།
རབ་འབྱོར་གྱིས་གསོལ་པ།
བཅོམ་ལྡན་འདས་དེ་ནི་མ་ལགས་སོ་ཞེས་བྱ་བ་ནི་ཤེས་བྱ་[^52K]ཟབ་པ་ཡིན་ནོ།
།བཅོམ་ལྡན་འདས་ཀྱིས་བཀའ་སྩལ་པ།
དེ་བཞིན་ཉིད་ཀྱིས་དེ་བཞིན་ཉིད་ཡང་དག་པར་རྗེས་སུ་མཐོང་ངམ།
གསོལ་པ།
བཅོམ་ལྡན་འདས་དེ་ནི་མ་ལགས་སོ་ཞེས་བྱ་བ་ནི་ཤེས་པ་ཟབ་པ་ཡིན་ནོ།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་ཇི་སྙམ་དུ་སེམས།
གང་དེ་ལྟར་སྤྱོད་པ་དེ་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་ལ་སྤྱོད་པ་ཡིན་ནམ།
གསོལ་པ།
བཅོམ་ལྡན་འདས་གང་དེ་ལྟར་སྤྱོད་པ་དེ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་ལ་སྤྱོད་པའོ།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་ཇི་སྙམ་དུ་སེམས།
གང་དེ་ལྟར་སྤྱོད་པ་དེ་གང་ལ་སྤྱོད་པ་ཡིན།
གསོལ་པ།
བཅོམ་ལྡན་འདས་དེ་ལྟར་སྤྱོད་པ་དེ་ནི་ཅི་ལ་ཡང་མི་སྤྱོད་དོ།
།དེ་ཅིའི་ཕྱིར་ཞེ་ན།
བཅོམ་ལྡན་འདས་འདི་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་ཅིང་དེ་བཞིན་ཉིད་ལ་གནས་པ་ལ་ནི་ཀུན་ཏུ་སྦྱོར་བ་འདི་དག་མི་འབྱུང་ཞིང་མི་རྒྱུའོ།
།དེ་ཅིའི་ཕྱིར་ཞེ་ན།
བཅོམ་ལྡན་འདས་དེ་བཞིན་ཉིད་ནི་གང་ལ་ཡང་ཀུན་ཏུ་སྦྱོར་བ་མ་མཆིས་ཤིང་དེ་ལ་ཡང་ཀུན་ཏུ་སྤྱོད་པ་འགའ་ཡང་མ་མཆིས་སོ་ཞེས་བྱ་བ་ནི་སྤྱོད་པ་ཟབ་པ་ཡིན་ནོ།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་བྱང་ཆུབ་སེམས་དཔའ་སེམས་དཔའ་ཆེན་པོ་གང་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་དེ་[^53K]དེ་གང་ལ་སྤྱོད་པ་ཡིན།
གསོལ་པ།
དེ་ནི་གང་ལ་གཉིས་ཀྱིས་ཡོངས་སུ་རྒྱུ་བ་མ་མཆིས་པའི་དོན་དམ་པ་ལ་སྤྱོད་དོ།
།[^54K]བཅོམ་ལྡན་འདས་ཀྱིས་བཀའ་སྩལ་པ།རབ་འབྱོར་དེ་ཇི་སྙམ་དུ་སེམས།
གང་དོན་དམ་པ་ལ་སྤྱོད་པ་དེ་ཀུན་ཏུ་སྤྱོད་པ་ལ་སྤྱོད་པའམ་མཚན་མ་ལ་སྤྱོད་པ་ཡིན་ནམ།
གསོལ་པ།
བཅོམ་ལྡན་འདས་དེ་ནི་མ་ལགས་སོ།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་ཇི་སྙམ་དུ་སེམས།
དེས་མཚན་མར་འདུ་ཤེས་པའམ་མཚན་མ་མེད་པར་འདུ་ཤེས་པ་རྣམ་པར་བཤིག་པ་ཡིན་ནམ།
གསོལ་པ།
བཅོམ་ལྡན་འདས་དེ་ནི་མ་ལགས་སོ་ཞེས་བྱ་བ་ནི་གཉིས་སུ་མེད་པ་ཟབ་པ་ཡིན་ནོ།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་འོ་ན་ཇི་ལྟར་བྱང་ཆུབ་སེམས་དཔའ་སེམས་དཔའ་ཆེན་པོས་མཚན་མའམ་མཚན་མ་མེད་པའི་འདུ་ཤེས་རྣམ་པར་བཤིག་པ་ཡིན།
གསོལ་པ།
བཅོམ་ལྡན་འདས་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པ་དེ་ནི་འདི་ལྟར་མཚན་མ་རྣམ་པར་བཤིག་པར་བྱའོ་ཞེའམ།
མཚན་མ་མེད་པ་རྣམ་པར་གཞིག་པར་[^55K]བྱའོ་སྙམ་དུ་མི་སྦྱོར་རོ།
།བཅོམ་ལྡན་འདས་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པ་འདི་ནི་དེ་བཞིན་གཤེགས་པའི་སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་ཡོངས་སུ་རྫོགས་པར་མ་བགྱིས་པར་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་མི་རྒྱ་སྟེ།
བཅོམ་ལྡན་འདས་འདི་ནི་བྱང་ཆུབ་སེམས་དཔའ་སེམས་དཔའ་ཆེན་པོའི་ཐབས་མཁས་པ་སྟེ།
ཐབས་མཁས་པ་དེས་ཆོས་གང་ཡང་དངོས་པོར་ཡང་མི་བགྱིད།
དངོས་པོ་མ་མཆིས་པར་ཡང་མི་བགྱིད་དོ།
།དེ་ཅིའི་སླད་དུ་ཞེ་ན།
བཅོམ་ལྡན་འདས་དེ་ནི་འདི་ལྟར་བྱང་ཆུབ་སེམས་དཔའ་སེམས་དཔའ་ཆེན་པོས་ཆོས་ཐམས་ཅད་ཀྱི་རང་གི་མཚན་ཉིད་སྟོང་པ་ཉིད་དུ་རིག་པའི་སླད་དུ་སྟེ།
རང་གི་མཚན་ཉིད་སྟོང་པ་ཉིད་དེ་ལ་གནས་ནས་སེམས་ཅན་རྣམས་ཀྱི་དོན་དུ་ཏིང་ངེ་འཛིན་གསུམ་ལ་སྙོམས་པར་འཇུག་པ་[^56K]སྟེ།
ཏིང་ངེ་འཛིན་དེ་དག་གིས་སེམས་ཅན་རྣམས་ཡོངས་སུ་སྨིན་པར་བགྱིད་ན།
བཅོམ་ལྡན་འདས་ཇི་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་སེམས་ཅན་རྣམས་ཀྱི་དོན་དུ་ཏིང་ངེ་འཛིན་རྣམས་ལ་སྙོམས་པར་འཇུག་ཅིང་ཏིང་ངེ་འཛིན་དེ་དག་གིས་སེམས་ཅན་རྣམས་ཡོངས་སུ་སྨིན་པར་བགྱིད་པ་ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་ཏིང་ངེ་འཛིན་གསུམ་ལ་གནས་ཤིང་སེམས་ཅན་གང་རྣམ་པར་རྟོག་པའི་འདུ་ཤེས་ལ་སྤྱོད་པ་དེ་དག་ནི་སྟོང་པ་ཉིད་ལ་རབ་ཏུ་འགོད་དོ།
།སེམས་ཅན་གང་མཚན་མ་ལ་སྤྱོད་པ་དེ་དག་ནི་མཚན་མ་མེད་པ་ལ་རབ་ཏུ་འགོད་དོ།
།སེམས་ཅན་གང་སྨོན་པ་ལ་སྤྱོད་པ་དེ་དག་ནི་སྨོན་པ་མེད་པ་ལ་སྦྱོར་རོ།
།རབ་འབྱོར་དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་ཅིང་ཏིང་ངེ་འཛིན་གསུམ་ལ་གནས་ཏེ་སེམས་ཅན་རྣམས་ཡོངས་སུ་སྨིན་པར་བྱེད་དོ་ཞེས་བྱ་བ་ནི་ཐབས་ལ་མཁས་པ་ཟབ་པ་ཡིན་ཏེ།
འདི་དག་གིས་ནི་ཕྱིར་མི་ལྡོག་པའི་དགེ་འདུན་གསུངས་སོ།
།དེ་ནས་ཡང་[^57K]ཚེ་དང་ལྡན་པ་ཤཱ་རིའི་བུས་ཚེ་དང་ལྡན་པ་རབ་འབྱོར་ལ་འདི་སྐད་ཅེས་སྨྲས་སོ།
།ཚེ་དང་ལྡན་པ་རབ་འབྱོར་བྱང་ཆུབ་སེམས་དཔའ་སེམས་དཔའ་ཆེན་པོ་གང་ལ་ལ་རྨི་ལམ་དུ་སྟོང་པ་ཉིད་དང་མཚན་མ་མེད་པ་དང་སྨོན་པ་མེད་པའི་ཏིང་ངེ་འཛིན་གསུམ་ལ་སྙོམས་པར་ཞུགས་ན་ཅི་ཤེས་རབ་ཀྱི་ཕ་རོལ་ཏུ་ཕྱིན་པས་རྣམ་པར་འཕེལ་ལམ།
རབ་འབྱོར་གྱིས་སྨྲས་པ།
ཚེ་དང་ལྡན་པ་ཤཱ་རིའི་བུ་གལ་ཏེ་ཉིན་པར་བསྒོམས་པས་རྣམ་པར་འཕེལ་ན་རྨི་ལམ་[^58K]བསྒོམས་པས་ཀྱང་རྣམ་པར་འཕེལ་ལོ།
།དེ་ཅིའི་ཕྱིར་ཞེ་ན།
ཚེ་དང་ལྡན་པ་ཤཱ་རིའི་བུ་རྨི་ལམ་དང་ཉིན་པར་ནི་རྣམ་པར་རྟོག་པ་མེད་དོ།
།ཚེ་དང་ལྡན་པ་ཤཱ་རིའི་བུ་གལ་ཏེ་བྱང་ཆུབ་སེམས་དཔའ་སེམས་དཔའ་ཆེན་པོ་ཉིན་པར་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པ་དེའི་ཤེས་རབ་ཀྱི་ཕ་རོལ་ཏུ་ཕྱིན་པ་ལ་བསྒོམ་པ་[^59K]ཡོད་ན་ནི་བྱང་ཆུབ་སེམས་དཔའ་སེམས་དཔའ་ཆེན་པོ་རྨི་ལམ་ན་ཤེས་རབ་ཀྱི་ཕ་རོལ་ཏུ་ཕྱིན་པ་བསྒོམ་པ་[^60K]ཡང་ཡོད་པར་འགྱུར་རོ་ཞེས་བྱ་བ་ནི་སྲིད་པ་དང་ཞི་བར་མི་རྟོག་པ་ཡིན་ནོ།
།དེ་སྐད་ཅེས་སྨྲས་པ་དང་།
ཚེ་དང་ལྡན་པ་ཤཱ་རིའི་བུས་ཚེ་དང་ལྡན་པ་རབ་འབྱོར་ལ་འདི་སྐད་ཅེས་སྨྲས་སོ།
།ཚེ་དང་ལྡན་པ་རབ་འབྱོར་བྱང་ཆུབ་སེམས་དཔའ་སེམས་དཔའ་ཆེན་པོས་[^61K]རྨི་ལམ་དུ་ལས་གང་ཞིག་བྱས་པའི་ལས་དེ་དག་[^62K]ལ་སོགས་པའམ་འབྲི་བར་འགྱུར་བ་ཡོད་དམ།
རབ་འབྱོར་གྱིས་སྨྲས་པ།
ཚེ་དང་ལྡན་པ་ཤཱ་རིའི་བུ་ཇི་ལྟར་བཅོམ་ལྡན་འདས་ཀྱིས་ཆོས་ཐམས་ཅད་རྨི་ལམ་ལྟ་བུར་གསུངས་པ་[^63K]དེ་ལྟར་ན་དེ་ལ་སོགས་པའམ་འབྲི་བར་འགྱུར་བ་མེད་དོ།
།དེ་ཅིའི་ཕྱིར་ཞེ་ན།
རྨི་ལམ་གྱི་ཆོས་གང་ལ་ཡང་སོགས་པའམ་འབྲི་བ་མི་དམིགས་པའི་ཕྱིར་རོ།
།[^64K]འོན་ཏེ་སད་ནས་རྣམ་པར་རྟོག་ན་ནི་དེ་ལ་སོགས་པའམ་འབྲི་བར་ཡང་འགྱུར་རོ།
།རབ་འབྱོར་གྱིས་སྨྲས་པ།
ཉིན་པར་སྲོག་བཅད་པ་དང་[^65K]རྨི་ལམ་ན་སྲོག་བཅད་པ་དེ་ལ་འདི་སྙམ་དུ་དེ་བདག་གིས་བསད་དོ།
།དེ་[^66K]བདག་གིས་བསད་པ་ལགས་[^67K]སོ་ཞེས་སད་དེ་རྣམ་པར་རྟོག་ན་ཚེ་དང་ལྡན་པ་ཤཱ་རིའི་བུ་ལས་དེ་ལ་ཁྱོད་ཇི་སྐད་ཟེར།
སྨྲས་པ།
ཚེ་དང་ལྡན་པ་རབ་འབྱོར་དམིགས་པ་མེད་པར་ལས་མི་སྐྱེ་སྟེ།
ལས་ནི་དམིགས་པ་དང་བཅས་པ་ཁོ་ནར་སྐྱེ།
དམིགས་པ་མེད་པར་སེམས་པ་[^68K]མི་འབྱུང་སྟེ།
སེམས་པ་ནི་དམིགས་པ་དང་བཅད་པ་ཁོ་ནར་སྐྱེའོ།
རབ་འབྱོར་གྱིས་སྨྲས་པ།
ཚེ་དང་ལྡན་ཤཱ་རིའི་བུ་དེ་དེ་བཞིན་ཏེ།
དམིགས་པ་མེད་པར་ལས་མི་སྐྱེའོ།
།དམིགས་པ་མེད་པར་སེམས་པ་མི་འབྱུང་ངོ་།
།དམིགས་པ་དང་བཅས་པར་ལས་སྐྱེ་སྟེ།
དམིགས་པ་མེད་པར་མ་ཡིན་ནོ།
།དམིགས་པ་དང་བཅས་པར་སེམས་པ་འབྱུང་སྟེ།
དམིགས་པ་མེད་པར་མ་ཡིན་ནོ།
།མཐོང་བ་དང་ཐོས་པ་དང་བསམ་པ་དང་རྣམ་པར་རིག་པའི་ཆོས་རྣམས་ལ་བློ་འཇུག་སྟེ།
མ་མཐོང་མ་ཐོས་མ་བསམས་རྣམ་པར་མ་རིག་པའི་ཆོས་ལ་ནི་བློ་མི་འཇུག་གོ།
།དེ་ལ་བློ་ལ་ལ་ནི་ཀུན་ནས་ཉོན་མོངས་པ་ཡོངས་སུ་འཛིན་ཏོ།
།བློ་ལ་ལ་ནི་རྣམ་པར་བྱང་བ་ཡོངས་སུ་འཛིན་ཏོ།
།དེ་བས་ན་ཚེ་དང་ལྡན་པ་ཤཱ་རིའི་བུ་དམིགས་པ་དང་བཅས་པར་ལས་སྐྱེ་སྟེ།
དམིགས་པ་མེད་པར་མ་ཡིན་ནོ།
།དམིགས་པ་དང་བཅས་པར་སེམས་པ་འབྱུང་སྟེ།
དམིགས་པ་མེད་པར་མ་ཡིན་ནོ།
།སྨྲས་པ།
ཚེ་དང་ལྡན་པ་རབ་འབྱོར་ལས་ཐམས་ཅད་དང་སེམས་པ་ཐམས་ཅད་དབེན་པའོ་[^69K]ཞེས་བཅོམ་ལྡན་འདས་ཀྱིས་གསུངས་ན་དེ་ཇི་ལྟར་དམིགས་པ་དང་བཅད་པར་ལས་སྐྱེ་སྟེ།
དམིགས་པ་མེད་པར་མ་ཡིན་ནོ།
།དམིགས་པ་དང་བཅས་པར་སེམས་པ་འབྱུང་སྟེ།
དམིགས་པ་མེད་པར་མ་ཡིན་ནོ།
།རབ་འབྱོར་གྱིས་སྨྲས་པ།
ཚེ་དང་ལྡན་པ་ཤཱ་རིའི་བུ་མཚན་མར་བྱས་ནས་དམིགས་པ་དང་བཅས་པར་ལས་སྐྱེ་སྟེ།
དམིགས་པ་མེད་པར་མ་ཡིན་ནོ།
།དམིགས་པ་དང་བཅས་པར་སེམས་པ་འབྱུང་སྟེ།
དམིགས་པ་མེད་པར་མ་ཡིན་ནོ།
།དེ་སྐད་ཅེས་སྨྲས་པ་དང་།
ཚེ་དང་ལྡན་པ་ཤཱ་རིའི་བུས་ཚེ་དང་ལྡན་པ་རབ་འབྱོར་ལ་འདི་སྐད་ཅེས་སྨྲས་སོ།
།ཚེ་དང་ལྡན་པ་རབ་འབྱོར་གལ་ཏེ་བྱང་ཆུབ་སེམས་དཔའ་སེམས་དཔའ་ཆེན་པོས་[^70K]རྨི་ལམ་དུ་སྦྱིན་པ་བྱིན།
ཚུལ་ཁྲིམས་བསྲུངས།
བཟོད་པ་བསྒོམས[^71K]།
བརྩོན་འགྲུས་བརྩམས།
བསམ་གཏན་ལ་མཉམ་པར་གཞག
།ཤེས་རབ་བསྒོམས་ཏེ་དགེ་བའི་རྩ་བ་དེ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་བསྔོས་ན།
དེས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་བསྔོས་པར་འགྱུར་རམ།
རབ་འབྱོར་གྱིས་སྨྲས་པ།
ཚེ་དང་ལྡན་པ་ཤཱ་རིའི་བུ་བྱང་ཆུབ་སེམས་དཔའ་སེམས་དཔའ་ཆེན་པོ་བྱམས་པ་སྐྱེ་བ་གཅིག་གིས་ཐོགས་པ།
བཅོམ་ལྡན་འདས་ཀྱིས་ཕྱིར་མི་ལྡོག་པར་ལུང་བསྟན་པ་འདི་མངོན་དུ་[^72K]གྱུར་ན་འདི་ལ་དྲིས་ཤིག་དང་འདིས་ལ་ན་ལྡོན་པར་འགྱུར་རོ།
།དེ་ནས་ཚེ་དང་ལྡན་པ་ཤཱ་རིའི་བུས་བྱང་ཆུབ་སེམས་དཔའ་སེམས་དཔའ་ཆེན་པོ་བྱམས་པ་ལ་འདི་སྐད་ཅེས་སྨྲས་སོ།
།རིགས་ཀྱི་བུ་གནས་བརྟན་རབ་འབྱོར་འདི་ནི་འདི་སྐད་དུ་བྱང་ཆུབ་སེམས་དཔའ་སེམས་དཔའ་ཆེན་པོ་བྱམས་པ་འདི་མངོན་དུ་གྱུར་པ་སྐྱེ་པ་གཅིག་གིས་ཐོགས་པ།
ཕྱིར་མི་ལྡོག་པར་བཅོམ་ལྡན་འདས་ཀྱིས་ལུང་བསྟན་པ་སྟེ།
འདི་ལ་དྲིས་ཤིག་དང་འདིས་ལན་ལྡོན་པར་འགྱུར་རོ་ཞེས་ཟེར་རོ།
།དེ་སྐད་ཅེས་སྨྲས་པ་དང་།
བྱང་ཆུབ་སེམས་དཔའ་སེམས་དཔའ་ཆེན་པོ་བྱམས་པས།
ཚེ་དང་ལྡན་པ་ཤཱ་རིའི་བུ་ལ་འདི་སྐད་ཅེས་སྨྲས་སོ།
།ཅི་བྱང་ཆུབ་སེམས་དཔའ་སེམས་དཔའ་ཆེན་པོ་བྱམས་པ་ཞེས་བྱ་བའི་མིང་འདི་ལན་ལྡོན་ནམ།
འོན་ཏེ་གཟུགས་ལན་ལྡོན་ནམ།
[^73K]ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་ལན་ལྡོན་པར་འགྱུར།
འོན་ཏེ་གཟུགས་ཀྱི་སྟོང་པ་ཉིད་གང་ཡིན་པ་དེ་ལན་ལྡོན་པར་འགྱུར་རམ།
ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པའི་སྟོང་པ་ཉིད་གང་ཡིན་པ་དེ་ལན་ལྡོན་པར་འགྱུར།
འོན་ཏེ་གཟུགས་ཀྱི་དེ་བཞིན་ཉིད་གང་ཡིན་པ་དེ་ལན་ལྡོན་པར་འགྱུར་རམ།
ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པའི་དེ་བཞིན་ཉིད་གང་ཡིན་པ་དེ་ལན་ལྡོན་པར་འགྱུར།
གཟུགས་ཀྱི་སྟོང་པ་ཉིད་གང་ཡིན་པ་དེ་དང་།
ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པའི་སྟོང་པ་ཉིད་གང་ཡིན་པ་དེ་ལ་ནི་ལན་ལྡོན་པའི་མཐུ་མེད་དོ།
།གཟུགས་ཀྱི་དེ་བཞིན་ཉིད་གང་ཡིན་པ་དེ་དང་།
ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པའི་དེ་བཞིན་ཉིད་གང་ཡིན་པ་དེ་ལ་ནི་ལན་ལྡོན་པའི་མཐུ་མེད་དོ།
།བདག་གིས་ནི་གང་ལན་ལྡོན་པ་དང་།
བདག་གིས་ལན་གླན་པ་དང་།[^74K]གང་གི་[^75K]ལན་གླན་པ་དང་།
གང་ལ་ལན་གླན་པའི་ཆོས་དེ་ལྟ་བུ་ཡང་དག་པར་རྗེས་སུ་མ་མཐོང་ངོ་།
།གང་[^76K]བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ལུང་བསྟན་པ་དང་།
གང་གིས་ལུང་བསྟན་པ་དང་།
གང་ལ་ལུང་བསྟན་པའི་ཆོས་དེ་ཡང་བདག་གིས་ཡང་དག་པར་རྗེས་སུ་མ་མཐོང་སྟེ།
ཆོས་དེ་དག་ཐམས་ཅད་ནི་གཉིས་སུ་མེད་ཅིང་གཉིས་སུ་བྱར་མེད་པའོ།
།ཤཱ་རིའི་བུས་སྨྲས་པ།
ཆོས་དེ་དག་ཇི་སྐད་དུ་བཤད་པ་དེ་བཞིན་དུ་ཆོས་དེ་དག་ཁྱོད་ཀྱིས་མངོན་དུ་བྱས་སམ།
བྱམས་པས་སྨྲས་པ།
ཆོས་དེ་དག་ཇི་སྐད་ཁོ་བོས་བཤད་པ་དེ་ལྟར་ཆོས་དེ་དག་བདག་གིས་མངོན་དུ་བྱས་པ་མེད་དོ།
།དེ་ནས་ཚེ་དང་ལྡན་པ་ཤཱ་རིའི་བུ་འདི་སྙམ་དུ་སེམས་པར་གྱུར་ཏེ།
མ་ལ་བྱང་ཆུབ་སེམས་དཔའ་སེམས་དཔའ་ཆེན་པོ་བྱམས་པ་འདི་ནི་ཤེས་རབ་ཟབ་མོ་དང་ལྡན་པ་སྟེ།
འདི་ནི་ཡུན་རིང་པོར་སྦྱིན་པའི་ཕ་རོལ་ཏུ་ཕྱིན་པ་ལ་སྤྱོད་པ་[^77K]དང་།
ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་།
བཟོད་པའི་ཕ་རོལ་ཏུ་ཕྱིན་པ་དང་།
བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་།
བསམ་གཏན་གྱི་ཕ་རོལ་ཏུ་ཕྱིན་པ་དང་།
ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་[^78K]ཅིང་མི་དམིགས་པར་སྤྱད་པས་མི་དམིགས་པ་ཉིད་བསྟན་པ་ཡིན་སྙམ་མོ།
།དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་ཤཱ་རིའི་བུ་ལ་འདི་སྐད་ཅེས་བཀའ་སྩལ་ཏོ།
།ཤཱ་རིའི་བུ་དེ་ཇི་སྙམ་དུ་སེམས།
ཆོས་གང་གིས་ཁྱོད་དགྲ་བཅོམ་པར་བརྗོད་པའི་ཆོས་དེ་ཁྱོད་ཀྱིས་ཡང་དག་པར་རྗེས་སུ་མཐོང་ངམ།
གསོལ་པ།
བཅོམ་ལྡན་འདས་དེ་ནི་མ་ལགས་སོ།
།བཅོམ་ལྡན་འདས་ཀྱིས་བཀའ་སྩལ་པ།
ཤཱ་རིའི་བུ་དེ་དེ་བཞིན་ཏེ།
བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པ་ནི་འདི་སྙམ་དུ་ལུང་བསྟན་པའི་ཆོས་དེ་ནི་འདིའོ།
།ལུང་བསྟན་པར་འགྱུར་བའི་ཆོས་དེ་ནི་འདིའོ།
།[^79K]བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བའི་ཆོས་དེ་ནི་འདིའོ་ཞེས་བྱ་བར་མི་སེམས་ཏེ།
དེ་ལྟར་སྤྱོད་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པ་སྟེ།
དེ་ལ་ཐེ་ཚོམ་སྐྱེ་བ་མེད་ཅིང་བདག་ནི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་མི་རྒྱ་བ་མ་ཡིན་གྱི།
བདག་ནི་གདོན་མི་ཟ་བར་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་འགྱུར་རོ་སྙམ་སྟེ།
ཤཱ་རིའི་བུ་གང་དེ་ལྟར་སྤྱོད་པ་དེ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་ལ་[^80K]སྤྱོད་པའོ།
།ཤཱ་རིའི་བུ་དེ་ལྟར་སྤྱོད་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི་མི་འཇིགས་མི་དངང་སྐྲག་པར་མི་འགྱུར་ཞིང་བདག་ནི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་མི་རྒྱ་བ་མ་ཡིན་གྱི།
བདག་ནི་གདོན་མི་ཟ་བར་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་འགྱུར་རོ་སྙམ་མོ་ཞེས་བྱ་བ་ནི་ཀླན་ཀ་བརྒྱུད་པ་ཡིན་ཏེ།
འདི་དག་[^81K]གིས་ནི་སྲིད་པ་དང་ཞི་བ་མཉམ་པ་ཉིད་གསུངས་སོ།
།དེ་ནས་ཚེ་དང་ལྡན་པ་རབ་འབྱོར་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ།
།བཅོམ་ལྡན་འདས་ཇི་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་ཕ་རོལ་ཏུ་ཕྱིན་པ་དྲུག་ཡོངས་སུ་རྫོགས་པར་བགྱིད་ཅིང་རྣམ་པ་ཐམས་ཅད་མཁྱེན་པ་ཉིད་དང་ཡང་ཉེ་བར་འགྱུར་བ་ལགས།
དེ་སྐད་ཅེས་གསོལ་པ་དང་།
བཅོམ་ལྡན་འདས་ཀྱིས་ཚེ་དང་ལྡན་པ་རབ་འབྱོར་ལ་འདི་སྐད་ཅེས་བཀའ་སྩལ་ཏོ།
།རབ་འབྱོར་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་སྦྱིན་པའི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
སེམས་ཅད་བཀྲེས་པ་རྣམས་མཐོང་ཞིང་སེམས་ཅན་སྐོམ་པ་དང་།
གོས་ངན་པ་དང་།
ཟས་དང་གོས་དང་མལ་ཆས་ཕོངས་པ་དག་མཐོང་ན།
འདི་ལྟར་ཡོངས་སུ་བརྟག་པར་བྱ་སྟེ།
ཅི་ནས་ཀྱང་བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་པའི་སངས་རྒྱས་ཀྱི་ཞིང་དེ་ན་སེམས་ཅན་རྣམས་ཀྱི་ཉེས་པ་འདི་དག་ཐམས་ཅད་དུ་ཐམས་ཅད་མི་འབྱུང་ཞིང་མི་སྲིད་པ་དང་།
རྒྱལ་ཆེན་བཞིའི་རིས་ཀྱི་ལྷ་རྣམས་དང་།
སུམ་ཅུ་རྩ་གསུམ་དང་།
འཐབ་བྲལ་དང་།
དགའ་ལྡན་དང་།
འཕྲུལ་དགའ་དང་།
གཞན་འཕྲུལ་དབང་བྱེད་དང་།
ཚངས་རིས་དང་།
ཚངས་པའི་མདུན་ན་འདོན་[^82K]དང་།
ཚངས་འཁོར་དང་།
ཚངས་ཆེན་དང་།
འོད་ཆུང་དང་།
ཚད་མེད་འོད་དང་།
འོད་གསལ་དང་།
དགེ་ཆུང་དང་།
ཚད་མེད་དགེ་དང་།
དགེ་རྒྱས་དང་།
སྤྲིན་མེད་དང་།
བསོད་ནམས་སྐྱེས་དང་།
འབྲས་བུ་ཆེ་དང་།
འདུ་ཤེས་མེད་པའི་སེམས་ཅན་དང་།
མི་ཆེ་བ་དང་།
མི་གདུང་བ་དང་།
ལེགས་མཐོང་དང་།
རབ་ལྟ་དང་།
འོག་མིན་གྱི་ལྷ་རྣམས་ཀྱི་ལོངས་སྤྱོད་དང་སྐྱིད་པ་ཇི་ལྟ་བ་དེ་བཞིན་དུ་སངས་རྒྱས་ཀྱི་ཞིང་དེའི་ལོངས་སྤྱོད་དང་སྐྱིད་པར་འགྱུར་བ་དེ་ལྟ་དེ་ལྟར་སྦྱིན་པའི་ཕ་རོལ་ཏུ་ཕྱིན་པ་ལ་སྤྱད་པར་བྱའོ།
།ཞེས་ཡོངས་སུ་བརྟག་པར་[^83K]བྱ་སྟེ།
རབ་འབྱོར་དེ་ལྟར་སྤྱོད་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི་སྦྱིན་པའི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་བྱེད།
བླ་ན་མེད་པ་ཡང་དག་པར་རྫོགས་པའི་བྱང་ཆུབ་དང་ཡང་ཉེ་བར་གྱུར་པ་ཡིན་ནོ།
རབ་འབྱོར་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
སེམས་ཅན་སྲོག་གཅོད་པ་དག་མཐོང་ངམ་སེམས་ཅན་མ་བྱིན་པར་ལེན་པ་དང་།
འདོད་པས་ལོག་པར་གཡེམ་པ་དང་།
བརྫུན་དུ་སྨྲ་བ་དང་།
ཕྲ་མ་ཟེར་བ་དང་།
ཞེ་གཅོད་པའི་ཚིག་དང་།
ཚིག་ཀྱལ་པ་[^84K]སྨྲ་བ་དང་།
བརྣབ་སེམས་ཅན་[^85K]དང་།
གནོད་སེམས་ཅན་[^86K]དང་།
ལོག་པར་ལྟ་བ་ཅན་དག་མཐོང་ངམ།
སེམས་ཅན་ཚེ་ཐུང་བ་དང་།
ནད་མང་བ་དང་།
མདོག་ངན་པ་དང་།
མཐུ་ཆུང་བ་དང་།
ལོངས་སྤྱོད་ཆུང་བ་དངརིགས་དམའ་བ་དང་།
སེམས་ཅན་ཡན་ལག་དང་ཉིང་ལག་མ་ཚང་བ་དག་མཐོང་ན།
འདི་ལྟར་ཡོངས་སུ་བརྟག་པར་བྱ་སྟེ།
ཅི་ནས་ཀྱང་བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་ཀྱི་ཞིང་དེ་ན་སེམས་ཅན་རྣམས་ཀྱི་ཉེས་པ་འདི་དག་ཐམས་ཅད་ཀྱི་ཐམས་ཅད་མི་འབྱུང་ཞིང་མི་སྲིད་པ་དང་སེམས་ཅན་ཐམས་ཅད་དགེ་བ་བཅུའི་ལས་ཀྱི་ལམ་ལ་རབ་ཏུ་གནས་པར་གྱུར་པ་[^87K]དེ་ལྟ་དེ་ལྟར་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་ལ་སྤྱོད་པར་[^88K]བྱའོ་ཞེས་ཡོངས་སུ་བརྟག་པར་བྱ་སྟེ།
རབ་འབྱོར་དེ་ལྟར་སྤྱོད་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པར་ཡོངས་སུ་རྫོགས་པར་བྱེད།
བླ་ན་མེད་པ་ཡང་དག་པར་རྫོགས་པའི་བྱང་ཆུབ་དང་ཡང་ཉེ་བར་གྱུར་པ་ཡིན་ནོ།
།རབ་འབྱོར་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་བཟོད་པའི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
སེམས་ཅན་ཕན་ཚུན་དུ་གནོད་པར་སེམས་པ་རྡོ་བ་[^89K]དང་དབྱིག་པ་དང་མཚོན་གྱིས་འདེབས་ཤིང་རྡེག་པ་དང་གསོད་པ་[^90K]དང་མཐོང་ན་འདི་ལྟར་ཡོངས་སུ་བརྟག་པར་བྱ་སྟེ།
ཅི་ནས་ཀྱང་བདག་བླ་ན་མེད་པ་ཡང་དག་པར་རྫོགས་པར་བྱང་ཆུབ་ཏུ་མངོན་པར་རྫོགས་པར་སངས་རྒྱས་པར་སངས་རྒྱས་ཀྱི་ཞིང་དེ་ན་སེམས་ཅན་རྣམས་ཀྱི་ཉེས་པ་འདི་དག་ཐམས་ཅད་དུ་ཐམས་ཅད་མི་འབྱུང་ཞིང་མི་སྲིད་པ་དང་།
སེམས་ཅན་ཐམས་ཅད་ཀྱང་སེམས་ཅན་ཐམས་ཅད་ལམ་ལྟ་བུའི་སེམས་སུ་འགྱུར་བ་དང་།
ཕ་ལྟ་བུའི་སེམས་སུ་འགྱུར་བ་དང་།
ཕུ་ནུ་ལྟ་བུའི་སེམས་སུ་འགྱུར་བ་དང་།
སྲིང་མོ་ལྟ་བུའི་སེམས་སུ་འགྱུར་བ་དང་།
བུ་དང་བུ་མོ་ལྟ་བུའི་སེམས་སུ་འགྱུར་བ་དང་།
བྱམས་པའི་སེམས་སུ་འགྱུར་བ་དང་།
ཕན་པའི་སེམས་སུ་འགྱུར་བ་དེ་ལྟ་དེ་ལྟར་བཟོད་པར་ཕ་རོལ་ཏུ་ཕྱིན་པ་ལ་སྤྱོད་པར་བྱའོ་[^91K]ཞེས་ཡོངས་སུ་བརྟག་པར་བྱ་སྟེ།
རབ་འབྱོར་དེ་ལྟར་སྤྱོད་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི་བཟོད་པའི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་བྱེད།
བླ་ན་མེད་པ་ཡང་དག་པར་རྫོགས་པའི་བྱང་ཆུབ་དང་ཡང་ཉེ་བར་གྱུར་བ་ཡིན་ནི།
།རབ་འབྱོར་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་བརྩོན་འགྲུས་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
སེམས་ཅན་བརྩོན་འགྲུས་ཞན་པ་དང་།
ལེ་ལོའི་སེམས་དང་ལྡན་པ་དང་།
ཐེག་པ་གསུམ་པོ་འདི་ལྟ་སྟེ།
ཉན་ཐོས་ཀྱི་ཐེག་པ་དང་།
རང་སངས་རྒྱས་ཀྱི་ཐེག་པ་དང་།
སངས་རྒྱས་ཀྱི་ཐེག་པ་ལ་རྒྱབ་ཀྱིས་ཕྱོགས་པ་དག་མཐོང་ན་འདི་ལྟར་ཡོངས་སུ་བརྟག་པར་བྱ་སྟེ།
ཅི་ནས་ཀྱང་བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་རྫོགས་པར་[^92K]སངས་རྒྱས་པའི་སངས་རྒྱས་ཀྱི་ཞིང་སེམས་ཅན་རྣམས་ཀྱི་ཉེས་པ་འདི་དག་ཐམས་ཅད་དུ་ཐམས་ཅད་མི་འབྱུང་ཞིང་མི་སྲིད་པ་དང་།
སེམས་ཅན་ཐམས་ཅད་ཀྱང་བརྩོན་འགྲུས་བརྟན་པ་བརྩམས་ཤིང་ཐེག་པ་གསུམ་གྱིས་ཡོངས་སུ་མྱ་ངན་ལས་འདའ་བར་འགྱུར་བར་བྱའོ་ཞེས་ཡོངས་སུ་བརྟག་པར་བྱ་སྟེ།
རབ་འབྱོར་དེ་ལྟར་སྤྱོད་པའི་བྱང་ཆུབ་སེམས་དཔའ་སེམས་དཔའ་ཆེན་པོ་བརྩོན་འགྲུས་ཀྱི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་བྱེད།
བླ་ན་མེད་པ་ཡང་དག་པར་རྫོགས་པའི་བྱང་ཆུབ་དང་ཡང་ཉེ་བར་གྱུར་པ་ཡིན་ནོ།
།རབ་འབྱོར་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་བསམ་གཏན་གྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
སེམས་ཅན་འདོད་པ་ལ་བདུན་པ་དང་།
གནོད་སེམས་དང་།
རྨུགས་པ་དང་།
གཉིད་དང་།
རྒོད་པ་དང་།
འགྱོད་པ་དང་།
ཐེ་ཚོམ་དང་སྒྲིབ་པ་ལྔས་བསྒྲིབས་པ་མཐོང་ངམ།
བསམ་གཏན་དང་པོ་དང་མི་ལྡན་པ་མཐོང་ངམ།
བསམ་གཏན་གཉིས་པ་དང་།
བསམ་གཏན་གསུམ་པ་དང་།
བསམ་གཏན་བཞི་པ་དང་མི་ལྡན་པ་མཐོང་ངམ།
བྱམས་པ་དང་མེད་ལྡན་པ་མཐོང་ངམ།
སྙིང་རྗེ་དང་།
དགའ་བ་དང་།
བཏང་སྙོམས་དང་།
མི་ལྡན་པ་མཐོང་ངམ།
ནམ་མཁའ་ཡས་སྐྱེ་མཆེད་ཀྱི་སྙོམས་པར་འཇུག་པ་དང་མི་ལྡན་པ་མཐོང་ངམ།
རྣམ་ཤེས་མཐའ་ཡས་སྐྱེ་མཆེད་ཀྱི་སྙོམས་པར་འཇུག་པ་དང་།
ཅུང་ཟད་མེད་པའི་སྐྱེ་མཆེད་ཀྱི་སྙོམས་པར་འཇུག་པ་དང་།
འདུ་ཤེས་མེད་འདུ་ཤེས་མེད་མིན་[^93K]སྐྱེ་མཆེད་ཀྱི་སྙོམས་པར་འཇུག་པ་དང་མི་ལྡན་པ་དག་མཐོང་[^94K]ན་འདི་ལྟར་ཡོངས་སུ་བརྟག་པར་བྱ་སྟེ།
ཅི་ནས་ཀྱང་བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་པའི་སངས་རྒྱས་ཀྱི་ཞིང་དེ་ན་སེམས་ཅན་རྣམས་ཀྱི་ཉེས་པ་འདི་དག་ཐམས་ཅད་དུ་ཐམས་ཅད་མི་འབྱུང་ཞིང་མི་སྲིད་པ་དང་།
སེམས་ཅན་ཐམས་ཅད་བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་ཐོབ་པར་འགྱུར་བ་དེ་ལྟ་དེ་ལྟར་བསམ་གཏན་གྱི་ཕ་རོལ་ཏུ་ཕྱིན་པ་ལ་སྤྱད་པར་[^95K]བྱའོ།
།སངས་རྒྱས་ཀྱི་ཞིང་ཡོངས་སུ་དག་པར་བྱའོ།
།སེམས་ཅན་ཡོངས་སུ་སྨིན་པར་བྱའོ་ཞེས་དེ་ལྟར་ཡོངས་སུ་བརྟག་པར་བྱ་སྟེ།
རབ་འབྱོར་དེ་ལྟར་སྤྱོད་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི་བསམ་གཏན་གྱི་ཕ་རོལ་ཏུ་ཕྱིན་པ་ཡང་ཡོངས་སུ་རྫོགས་པར་བྱེད།
བླ་ན་མེད་པ་ཡང་དག་པར་རྫོགས་པའི་བྱང་ཆུབ་དང་ཡང་ཉེ་བར་གྱུར་པ་ཡིན་ནོ།
།རབ་འབྱོར་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
ཤེས་རབ་འཆལ་པ་ཅན་གྱི་[^96K]འཇིག་རྟེན་པ་དང་འཇིག་རྟེན་ལས་འདས་པའི་ཡང་དག་པའི་ལྟ་བ་དང་བྲལ་བ།
བྱ་བ་མ་ཡིན་པར་སྨྲ་བ།
མེད་པར་སྨྲ་བ།
ཆད་པར་སྨྲ་བ་དང་།
རྟག་པར་ལྟ་བ།སེམས་ཅན་དུ་སྨྲ་བ་དག་མཐོང་ན་འདི་ལྟར་ཡོངས་སུ་བརྟག་པར་བྱ་སྟེ།
ཅི་ནས་ཀྱང་བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་པའི་སངས་རྒྱས་ཀྱི་ཞིང་དེ་ན་སེམས་ཅན་རྣམས་ཀྱི་ཉེས་པ་འདི་དག་ཐམས་ཅད་དུ་ཐམས་ཅད་མི་འབྱུང་ཞིང་མི་སྲིད་པ་དང་།
སེམས་ཅན་ཐམས་ཅད་ལྟ་བའི་རྣམ་པ་ཐམས་ཅད་སྤངས་ཤིང་ཤེས་རབ་ཀྱི་ཕ་རོལ་ཏུ་ཕྱིན་པ་ལ་གནས་པར་འགྱུར་བ་དེ་ལྟ་དེ་ལྟར་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པར་བྱའོ།
།སངས་རྒྱས་ཀྱི་ཞིང་ཡོངས་སུ་དག་པར་བྱའོ།
།སེམས་ཅན་རྣམས་ཡོངས་སུ་སྨིན་པར་བྱའོ་ཞེས་དེ་ལྟར་ཡོངས་སུ་བརྟག་པར་བྱ་སྟེ།
རབ་འབྱོར་དེ་ལྟར་སྤྱོད་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་ཡང་[^98K]ཡོངས་སུ་རྫོགས་པར་བྱེད།
རྣམ་པ་ཐམས་ཅད་མཁྱེན་པ་ཉིད་དང་ཡང་ཉེ་བར་གྱུར་བ་ཡིན་ནོ།
།རབ་འབྱོར་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་ཕ་རོལ་ཏུ་ཕྱིན་པ་དྲུག་ལ་སྤྱོད་པའི་ཚེ།
སེམས་ཅན་ཕུང་པོ་གསུམ་ལ་གནས་པ་ངེས་པ་དང་།
མ་ངེས་པ་དང་།
ལོག་པར་ངེས་པ་དག་མཐོང་ན་འདི་ལྟར་ཡོངས་སུ་བརྟག་པར་བྱ་སྟེ།
ཅི་ནས་ཀྱང་བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་པའི་སངས་རྒྱས་ཀྱི་ཞིང་དེ་ན་ཆུང་དུ་ན་སེམས་ཅན་ལོག་པར་ངེས་པའི་སྒྲ་ཡང་མི་གྲག་ཅིང་མི་སྲིད་པ་དེ་ལྟ་དེ་ལྟར་ཕ་རོལ་ཏུ་ཕྱིན་པ་དྲུག་ལ་སྤྱད་པར་བྱའོ།
།སངས་རྒྱས་ཀྱི་ཞིང་ཡོངས་སུ་དག་པར་བྱའོ།
།སེམས་ཅན་ཡོངས་སུ་སྨིན་པར་བྱའོ་ཞེས་དེ་ལྟ་དེ་ལྟར་ཡོངས་སུ་བརྟག་པར་བྱ་སྟེ།
རབ་འབྱོར་དེ་ལྟར་སྤྱོད་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི་ཕ་རོལ་ཏུ་ཕྱིན་པ་དྲུག་ཀྱང་ཡོངས་སུ་རྫོགས་པར་བྱེད།
རྣམ་པ་ཐམས་ཅད་མཁྱེན་པ་ཉིད་དང་ཡང་ཉེ་བར་གྱུར་པ་ཡིན་ནོ།
།རབ་འབྱོར་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་ཕ་རོལ་ཏུ་ཕྱིན་པ་དྲུག་ལ་སྤྱོད་པའི་ཚེ།
སེམས་ཅན་དམྱལ་བ་པའི་སེམས་ཅན་དག་མཐོང་ངམ།
བྱོལ་སོང་གི་སྐྱེ་གནས་པ་དང་།
གཤིན་རྗེའི་འཇིག་རྟེན་པའི་སེམས་ཅན་དག་མཐོང་ན།
འདི་ལྟར་ཡོངས་སུ་བརྟག་པར་བྱ་སྟེ།
ཅི་ནས་ཀྱང་བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་པའི་སངས་རྒྱས་ཀྱི་ཞིང་དེ་ན་[^99K]ཆུང་དུ་ན་ངན་སོང་གསུམ་གྱི་སྒྲ་ཡང་མི་གྲག་ཅིང་མི་སྲིད་པ་དེ་ལྟ་དེ་ལྟར་ཕ་རོལ་ཏུ་ཕྱིན་པ་དྲུག་ལ་སྤྱད་པར་བྱའོ།
།སངས་རྒྱས་ཀྱི་ཞིང་ཡོངས་སུ་དག་པར་བྱའོ།
།སེམས་ཅན་ཡོངས་སུ་སྨིན་པར་བྱའོ་ཞེས་དེ་ལྟ་[^100K]དེ་ལྟར་ཡོངས་སུ་བརྟག་པར་བྱ་སྟེ།
རབ་འབྱོར་དེ་ལྟར་སྤྱོད་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི་ཕ་རོལ་ཏུ་ཕྱིན་པ་དྲུག་ཀྱང་ཡོངས་སུ་རྫོགས་པར་བྱེད།
རྣམ་པ་ཐམས་ཅད་མཁྱེན་པ་ཉིད་དང་ཡང་ཉེ་བར་གྱུར་པ་ཡིན་ནོ།
།རབ་འབྱོར་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་ཕ་རོལ་ཏུ་ཕྱིན་པ་དྲུག་ལ་སྤྱོད་པའི་ཚེ།
ས་ཆེན་པོ་འདི་ལ་སྡོང་[^101K]དུམ་དང་།
ཚེར་མ་དང་།
སབ་སུབ་དང་།
བྱ་སྐྱིབས་དང་།
གཅོང་རོང་དང་།
གཡང་ས་དང་།
ལྗན་ལྗིན་དང་ལུད་[^102K]ཁུང་དག་མཐོང་ན་འདི་ལྟར་ཡོངས་སུ་བརྟག་པར་བྱ་སྟེ།
ཅི་ནས་ཀྱང་བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་པའི་སངས་རྒྱས་ཀྱི་ཞིང་དེ་ན་སེམས་ཅན་རྣམས་ཀྱི་ཉེས་པ་དེ་དག་དུ་ཐམས་ཅད་[^103K]ཐམས་ཅད་མི་འབྱུང་ཞིང་མི་སྲིད་པ་དང་།
བདག་གི་སངས་རྒྱས་ཀྱི་ཞིང་དེ་ལག་མཐིལ་ལྟར་མཉམ་པར་འགྱུར་བ་དེ་ལྟ་དེ་ལྟར་ཕ་རོལ་ཏུ་ཕྱིན་པ་དྲུག་ལ་སྤྱོད་སྤྱད་པར་[^104K]པར་བྱའོ།
།སངས་རྒྱས་ཀྱི་ཞིང་ཡོངས་སུ་དག་པར་བྱའོ།
།སེམས་ཅན་ཡོངས་སུ་སྨིན་པར་བྱའོ་ཞེས་དེ་ལྟར་ཡོངས་སུ་བརྟག་པར་བྱ་སྟེ།
རབ་འབྱོར་དེ་ལྟར་སྤྱོད་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི་ཕ་རོལ་ཏུ་ཕྱིན་པ་དྲུག་ཀྱང་ཡོངས་སུ་རྫོགས་པར་བྱེད།
རྣམ་པ་ཐམས་ཅད་མཁྱེན་པ་ཉིད་དང་ཡང་ཉེ་བར་གྱུར་པ་ཡིན་ནོ།
།རབ་འབྱོར་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་ཕ་རོལ་ཏུ་ཕྱིན་པ་དྲུག་ལ་སྤྱོད་པའི་ཚེ།
ས་ཆེན་པོ་འདི་སའི་རྒྱུ་ལས་གྲུབ་པ་དང་གསེར་དངུལ་དང་མི་ལྡན་པ་[^105K]མཐོང་ན་འདི་ལྟར་ཡོངས་སུ་བརྟག་པར་བྱ་སྟེ།
ཅི་ནས་ཀྱང་བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་པའི་སངས་རྒྱས་ཀྱི་ཞིང་དེ་ན་ས་ཆེན་པོ་འདི་གཞི་བེེ་ཌཱུ་རྱ་སྔོན་པོའི་རྒྱུ་ལས་གྲུབ་པ་གསེར་གྱི་བྱེ་མ་བདལ་བར་འགྱུར་བ་དེ་ལྟ་དེ་ལྟར་ཕ་རོལ་ཏུ་ཕྱིན་པ་དྲུག་ལ་སྤྱད་པར་[^106K]བྱའོ།
།སངས་རྒྱས་ཀྱི་ཞིང་ཡོངས་སུ་དག་པར་བྱའོ།
།སེམས་ཅན་ཡོངས་སུ་སྨིན་པར་བྱའོ་ཞེས་དེ་ལྟར་ཡོངས་སུ་བརྟག་པར་བྱ་སྟེ།
རབ་འབྱོར་དེ་ལྟར་སྤྱོད་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི་ཕ་རོལ་ཏུ་ཕྱིན་པ་དྲུག་ཀྱང་ཡོངས་སུ་རྫོགས་པར་བྱེད།
རྣམ་པ་ཐམས་ཅད་མཁྱེན་པ་ཉིད་དང་ཡང་ཉེ་བར་གྱུར་པ་ཡིན་ནོ།
།རབ་འབྱོར་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་ཕ་རོལ་ཏུ་ཕྱིན་པ་དྲུག་ལ་སྤྱོད་པའི་ཚེ།
སེམས་ཅན་བདག་ཏུ་བྱ་བ་ཡོངས་སུ་འཛིན་པ་ལ་གནས་པ་དག་མཐོང་ན།
འདི་ལྟར་ཡོངས་སུ་བརྟག་པར་བྱ་སྟེ།
ཅི་ནས་ཀྱང་བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་པའི་སངས་རྒྱས་ཀྱི་ཞིང་དེ་ན་སེམས་ཅན་རྣམས་བདག་གིར་བྱ་བ་ལ་ཡོངས་སུ་འཛིན་པ་མི་འབྱུང་ཞིང་མི་སྲིད་པ་དང་།
སེམས་ཅན་ཐམས་ཅད་བདག་གི་བ་[^107K]མེད་པ་དང་།
ཡོངས་སུ་འཛིན་པར་མི་འགྱུར་བ་དེ་ལྟ་དེ་ལྟར་ཕ་རོལ་ཏུ་ཕྱིན་པ་དྲུག་ལ་སྤྱད་པར་བྱའོ།
།སངས་རྒྱས་ཀྱི་ཞིང་ཡོངས་སུ་དག་པར་བྱའོ།
།སེམས་ཅན་ཡོངས་སུ་སྨིན་པར་བྱའོ་ཞེས་དེ་ལྟར་ཡོངས་སུ་བརྟག་པར་བྱ་སྟེ།
རབ་འབྱོར་དེ་ལྟར་སྤྱོད་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི་ཕ་རོལ་ཏུ་ཕྱིན་པ་དྲུག་ཀྱང་ཡོངས་སུ་རྫོགས་པར་བྱེད།
རྣམ་པ་ཐམས་ཅད་མཁྱེན་པ་ཉིད་དང་ཡང་ཉེ་བར་གྱུར་པ་ཡིན་ནོ།
།རབ་འབྱོར་གཞན་ཡང་བྱང་ཆུབ་སེམས་དཔའ་སེམས་དཔའ་[^108K]ཆེན་པོ་ཕ་རོལ་ཏུ་ཕྱིན་པ་དྲུག་ལ་སྤྱོད་པའི་ཚེ།
རྒྱལ་རིགས་དང་།
བྲམ་ཟེའི་རིགས་དང་།
རྗེའུའི་[^109K]རིགས་དང་།
དམངས་རིགས་དང་།
རིགས་བཞི་པོ་མཐོང་ན་འདི་ལྟར་ཡོངས་སུ་བརྟག་པར་བྱ་སྟེ།
ཅི་ནས་ཀྱང་བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་པའི་སངས་རྒྱས་ཀྱི་ཞིང་དེ་ན་ཆུང་དུ་ན་རིགས་བཞིའི་སྒྲ་ཡང་མི་གྲག་ཅིང་མི་སྲིད་པ་དེ་ལྟ་དེ་ལྟར་ཕ་རོལ་ཏུ་ཕྱིན་པ་དྲུག་ལ་སྤྱད་པར་བྱའོ།
།སངས་རྒྱས་ཀྱི་ཞིང་ཡོངས་སུ་དག་པར་བྱའོ།
།སེམས་ཅན་ཡོངས་སུ་སྨིན་པར་བྱའོ་ཞེས་དེ་ལྟར་ཡོངས་སུ་བརྟག་པར་བྱ་སྟེ།
རབ་འབྱོར་དེ་ལྟར་སྤྱོད་པའི་བྱང་ཆུབ་སེམས་དཔའ་སེམས་དཔའ་ཆེན་པོ་[^110K]ཕ་རོལ་ཏུ་ཕྱིན་པ་དྲུག་ཀྱང་ཡོངས་སུ་རྫོགས་པར་བྱེད།
རྣམ་པ་ཐམས་ཅད་མཁྱེན་པ་ཉིད་དང་ཡང་ཉེ་བར་གྱུར་པ་ཡིན་ནོ།
།རབ་འབྱོར་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་ཕ་རོལ་ཏུ་ཕྱིན་པ་དྲུག་ལ་སྤྱོད་པའི་ཚེ།
སེམས་ཅན་རབ་དང་།
འབྲིང་དང་།
ཐ་མ་མཐོང་བ་དང་།
སེམས་ཅན་རིགས་མཐོ་བ་དང་།
རིགས་དམའ་བ་མཐོང་ན་འདི་ལྟར་ཡོངས་སུ་བརྟག་པར་བྱ་སྟེ།
ཅི་ནས་ཀྱང་བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་པའི་སངས་རྒྱས་ཀྱི་ཞིང་དེ་ན་སེམས་ཅན་རྣམས་ཀྱི་ཉེས་པ་འདི་དག་མི་འབྱུང་ཞིང་མི་སྲིད་པ་དེ་ལྟ་དེ་ལྟར་ཕ་རོལ་ཏུ་ཕྱིན་པ་དྲུག་ལ་སྤྱད་པར་[^111K]བྱའོ།
།སངས་རྒྱས་ཀྱི་ཞིང་ཡོངས་སུ་དག་པར་བྱའོ།
།སེམས་ཅན་ཡོངས་སུ་སྨིན་པར་བྱའོ་ཞེས་དེ་ལྟར་ཡོངས་སུ་བརྟག་པར་བྱ་སྟེ།
རབ་འབྱོར་དེ་ལྟར་སྤྱོད་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི་ཕ་རོལ་ཏུ་ཕྱིན་པ་དྲུག་ཀྱང་ཡོངས་སུ་རྫོགས་པར་བྱེད།
རྣམ་པ་ཐམས་ཅད་མཁྱེན་པ་ཉིད་དང་ཡང་ཉེ་བར་གྱུར་བ་ཡིན་ནོ།
།རབ་འབྱོར་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་ཕ་རོལ་ཏུ་ཕྱིན་པ་དྲུག་ལ་སྤྱོད་པའི་ཚེ།
སེམས་ཅན་ཁ་དོག་ཐ་དད་པ་དག་མཐོང་བ་[^112K]འདི་ལྟར་ཡོངས་སུ་བརྟག་པར་བྱ་སྟེ།
ཅི་ནས་ཀྱང་བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་པའི་སངས་རྒྱས་ཀྱི་ཞིང་དེ་ན་སེམས་ཅན་ཁ་དོག་ཐ་དད་པ་མི་འབྱུང་ཞིང་མི་སྲིད་པ་དང་།
གཞན་དུ་ན་སེམས་ཅན་ཐམས་ཅད་གཟུགས་བཟང་ཞིང་མཛེས་པ[^113K]།
བལྟ་ན་སྡུག་པ་དང་།
ཁ་དོག་བཟང་བའི་[^114K]མཆོག་རྒྱས་པ་དང་ལྡན་པར་འགྱུར་བ་དེ་ལྟ་དེ་ལྟར་ཕ་རོལ་ཏུ་ཕྱིན་པ་དྲུག་ལ་སྤྱད་པར་བྱའོ།
།སངས་རྒྱས་ཀྱི་ཞིང་ཡོངས་སུ་དག་པར་བྱའོ།
།སེམས་ཅན་ཡོངས་སུ་སྨིན་པར་བྱའོ་ཞེས་དེ་ལྟར་ཡོངས་སུ་བརྟག་པར་བྱ་སྟེ།
རབ་འབྱོར་དེ་ལྟར་སྤྱོད་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི་ཕ་རོལ་ཏུ་ཕྱིན་པ་དྲུག་ཀྱང་ཡོངས་སུ་རྫོགས་པར་བྱེད།
རྣམ་པ་ཐམས་ཅད་མཁྱེན་པ་ཉིད་དང་ཡང་ཉེ་བར་གྱུར་པ་ཡིན་ནོ།
།རབ་འབྱོར་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་ཕ་རོལ་ཏུ་ཕྱིན་པ་དྲུག་ལ་སྤྱོད་པའི་ཚེ།
སེམས་ཅན་དེ་དག་ལ་བདག་པོ་ཡོད་པར་མཐོང་ན་འདི་ལྟར་ཡོངས་སུ་བརྟག་པར་བྱ་སྟེ།
ཅི་ནས་ཀྱང་བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་པའི་སངས་རྒྱས་ཀྱི་ཞིང་དེ་ན་བདག་པོར་གདགས་པ་མི་འབྱུང་ཞིང་མི་སྲིད་པ་དང་།
གཞན་དུ་ན་ཆོས་ཀྱི་རྒྱལ་པོ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་བཞུགས་པར་འགྱུར་བ་དེ་ལྟ་དེ་ལྟར་ཕ་རོལ་ཏུ་ཕྱིན་པ་དྲུག་ལ་སྤྱད་པར་[^115K]བྱའོ།
།སངས་རྒྱས་ཀྱི་ཞིང་ཡོངས་སུ་དག་པར་བྱའོ།
།སེམས་ཅན་རྣམས་ཡོངས་སུ་སྨིན་པར་བྱའོ་ཞེས་དེ་ལྟར་ཡོངས་སུ་བརྟག་པར་བྱ་སྟེ།
རབ་འབྱོར་དེ་ལྟར་སྤྱོད་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི་ཕ་རོལ་ཏུ་ཕྱིན་པ་དྲུག་ཀྱང་ཡོངས་སུ་རྫོགས་པར་བྱེད།
རྣམ་པ་ཐམས་ཅད་མཁྱེན་པ་ཉིད་དང་ཡང་ཉེ་བར་གྱུར་པ་ཡིན་ནོ།
།རབ་འབྱོར་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་ཕ་རོལ་ཏུ་ཕྱིན་པ་དྲུག་ལ་སྤྱོད་པའི་ཚེ།
སེམས་ཅན་རྣམས་ཀྱི་འགྲོ་བ་ཐ་དད་པ་མཐོང་ན་འདི་ལྟར་ཡོངས་སུ་བརྟག་པར་བྱ་སྟེ།
ཅི་ནས་ཀྱང་བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་པའི་སངས་རྒྱས་ཀྱི་ཞིང་དེ་ན་སེམས་ཅན་ལྷ་དང་མི་དང་།
སེམས་ཅན་དམྱལ་བ་པ་[^116K]དང་།
བྱོལ་སོང་གི་སྐྱེ་གནས་པ་དང་།
གཤིན་རྗེའི་འཇིག་རྟེན་པ་[^117K]འགྲོ་བ་ཐ་དད་པ་མེད་ཅིང་མི་སྲིད་པ་དང་།
གཞན་དུ་ན་སེམས་ཅན་ཐམས་ཅད་ལས་གཅིག་ཏུ་འགྱུར་ཞིང་དྲན་པ་ཉེ་བར་གཞག་པ་བཞི་དང་མ་བྲལ་བ་དང་།
ཡང་དག་པར་སྤོང་བ་དང་།
རྫུ་འཕྲུལ་གྱི་རྐང་པ་དང་།
དབང་པོ་དང་།
སྟོབས་དང་།
བྱང་ཆུབ་ཀྱི་ཡན་ལག་དང་།
འཕགས་པའི་ལམ་ཡན་ལག་བརྒྱད་པ་དང་།
འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་དང་།
མཐར་གྱིས་གནས་པའི་སྙོམས་པར་འཇུག་པ་དང་།
སྟོང་པ་ཉིད་དང་།[^118K]མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་དང་།
དེ་བཞིན་གཤེགས་པའི་སྟོབས་བཅུ་དང་།
མི་འཇིགས་པ་དང་།
སོ་སོ་ཡང་དག་པར་རིག་པ་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་དང་མ་བྲལ་བ་དེ་ལྟ་དེ་ལྟར་ཕ་རོལ་ཏུ་ཕྱིན་པ་དྲུག་ལ་སྤྱད་པར་[^119K]བྱའོ།
།སངས་རྒྱས་ཀྱི་ཞིང་ཡོངས་སུ་དག་པར་བྱའོ།
།སེམས་ཅན་ཡོངས་སུ་སྨིན་པར་བྱའོ་ཞེས་དེ་ལྟར་ཡོངས་སུ་བརྟག་པར་བྱ་སྟེ།
རབ་འབྱོར་དེ་ལྟར་སྤྱོད་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི་ཕ་རོལ་ཏུ་ཕྱིན་པ་དྲུག་ཀྱང་ཡོངས་སུ་རྫོགས་པར་བྱེད།
རྣམ་པ་ཐམས་ཅད་མཁྱེན་པ་ཉིད་དང་ཡང་ཉེ་བར་གྱུར་པ་ཡིན་ནོ།
།རབ་འབྱོར་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་ཕ་རོལ་ཏུ་ཕྱིན་པ་དྲུག་ལ་སྤྱོད་པའི་ཚེ།
སེམས་ཅན་གནས་བཞིར་སྐྱེས་པ་སྒོ་ང་ལས་སྐྱེས་པ་དང་།
མང་ལ་ལས་[^120K]སྐྱེས་པ་དང་།
དྲོད་གཤེར་ལས་སྐྱེས་པ་དང་།
བརྫུས་ཏེ་སྐྱེས་པ་རྣམས་མཐོང་ན།
འདི་ལྟར་ཡོངས་སུ་བརྟག་པར་བྱ་སྟེ།
ཅི་ནས་ཀྱང་བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་པའི་སངས་རྒྱས་ཀྱི་ཞིང་དེ་ན་སྒོ་ང་ལས་སྐྱེས་པ་དང་།
མངལ་ནས་སྐྱེས་པ་དང་།
དྲོད་གཤེར་ལས་སྐྱེས་པའི་གནས་གསུམ་པོ་རྣམས་མི་འབྱུང་ཞིང་མི་སྲིད་པ་དང་།
གཞན་དུ་ན་སེམས་ཅན་ཐམས་ཅད་བརྫུས་ཏེ་སྐྱེ་བར་འགྱུར་བ་དེ་ལྟ་དེ་ལྟར་ཕ་རོལ་ཏུ་ཕྱིན་པ་དྲུག་ལ་སྤྱད་པར་[^121K]བྱའོ།
།སངས་རྒྱས་ཀྱི་ཞིང་ཡོངས་སུ་དག་པར་བྱའོ།
།སེམས་ཅན་ཡོངས་སུ་སྨིན་པར་བྱའོ་ཞེས་དེ་ལྟར་ཡོངས་སུ་བརྟག་པར་བྱ་སྟེ།
རབ་འབྱོར་དེ་ལྟར་སྤྱོད་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི་ཕ་རོལ་ཏུ་ཕྱིན་པ་དྲུག་ཀྱང་ཡོངས་སུ་རྫོགས་པར་བྱེད།
རྣམ་པ་ཐམས་ཅད་མཁྱེན་པ་ཉིད་དང་ཡང་ཉེ་བར་གྱུར་པ་ཡིན་ནོ།
།རབ་འབྱོར་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་[^122K]ཕ་རོལ་ཏུ་ཕྱིན་པ་དྲུག་ལ་སྤྱོད་པའི་ཚེ།
སེམས་ཅན་མངོན་པར་ཤེས་པ་ལྔ་དང་མི་ལྡན་པ་དག་མཐོང་ན་འདི་ལྟར་ཡོངས་སུ་བརྟག་པར་བྱ་སྟེ།
ཅི་ནས་ཀྱང་བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་པའི་སངས་རྒྱས་ཀྱི་ཞིང་དེ་ན་སེམས་ཅན་ཐམས་ཅད་མངོན་པར་ཤེས་པ་ལྔ་དང་ལྡན་པར་འགྱུར་བ་དེ་ལྟ་[^123K]དེ་ལྟར་ཕ་རོལ་ཏུ་ཕྱིན་པ་དྲུག་ལ་སྤྱད་པར་[^124K]བྱའོ།
།སངས་རྒྱས་ཀྱི་ཞིང་ཡོངས་སུ་དག་པར་བྱའོ།
།སེམས་ཅན་ཡོངས་སུ་སྨིན་པར་བྱའོ་ཞེས་དེ་ལྟར་ཡོངས་སུ་བརྟག་པར་བྱ་སྟེ།
རབ་འབྱོར་དེ་ལྟར་སྤྱོད་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི་ཕ་རོལ་ཏུ་ཕྱིན་པ་དྲུག་ཀྱང་ཡོངས་སུ་རྫོགས་པར་བྱེད།
རྣམ་པ་ཐམས་ཅད་མཁྱེན་པ་ཉིད་དང་ཡང་ཉེ་བར་གྱུར་པ་ཡིན་ནོ།
།རབ་འབྱོར་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་ཕ་རོལ་ཏུ་ཕྱིན་པ་དྲུག་ལ་སྤྱོད་པའི་ཚེ།
སེམས་ཅན་རྣམས་ཀྱི་བཤང་གཅི་མཐོང་ན་འདི་ལྟར་ཡོངས་སུ་བརྟག་པར་བྱ་སྟེ།
ཅི་ནས་ཀྱང་བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་པའི་སངས་རྒྱས་ཀྱི་ཞིང་དེ་ན་སེམས་ཅན་ཐམས་ཅད་ཆོས་དང་དགའ་བ་དང་བསམ་གཏན་གྱི་ཟས་ཟ་བར་འགྱུར་བ་དེ་ལྟ་དེ་ལྟར་ཕ་རོལ་ཏུ་ཕྱིན་པ་དྲུག་ལ་སྤྱད་པར་[^125K]བྱའོ།
།སངས་རྒྱས་ཀྱི་ཞིང་ཡོངས་སུ་དག་པར་བྱའོ།
།སེམས་ཅན་ཡོངས་སུ་སྨིན་པར་བྱའོ་ཞེས་དེ་ལྟར་ཡོངས་སུ་བརྟག་པར་བྱ་སྟེ།
རབ་འབྱོར་དེ་ལྟར་སྤྱོད་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི་ཕ་རོལ་ཏུ་ཕྱིན་པ་དྲུག་ཀྱང་ཡོངས་སུ་རྫོགས་པར་བྱེད།
རྣམ་པ་ཐམས་ཅད་མཁྱེན་པ་ཉིད་དང་ཡང་ཉེ་བར་གྱུར་པ་ཡིན་ནོ།།
།།བམ་པོ་ལྔ་བཅུ་གཉིས་པ།
རབ་འབྱོར་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་ཕ་རོལ་ཏུ་ཕྱིན་པ་དྲུག་ལ་སྤྱོད་པའི་ཚེ།
འོད་དང་མི་ལྡན་པའི་སེམས་ཅན་དག་མཐོང་ན་འདི་ལྟར་ཡོངས་སུ་བརྟག་པར་བྱ་སྟེ།
ཅི་ནས་ཀྱང་བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་པའི་སངས་རྒྱས་ཀྱི་ཞིང་དེ་ན་སེམས་ཅན་ཐམས་ཅད་ལ་རང་རང་ལས་[^126K]འོད་འབྱུང་བ་ཤ་སྟག་ཡོད་པ་དེ་ལྟ་དེ་ལྟར་ཕ་རོལ་ཏུ་ཕྱིན་པ་དྲུག་ལ་སྤྱད་པར་[^127K]བྱའོ།
།སངས་རྒྱས་ཀྱི་ཞིང་ཡོངས་སུ་དག་པར་བྱའོ།
།སེམས་ཅན་ཡོངས་སུ་སྨིན་པར་བྱའོ་ཞེས་དེ་ལྟར་ཡོངས་སུ་བརྟག་པར་བྱ་སྟེ།
རབ་འབྱོར་དེ་ལྟར་སྤྱོད་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི་ཕ་རོལ་ཏུ་ཕྱིན་པ་དྲུག་ཀྱང་ཡོངས་སུ་རྫོགས་པར་བྱེད།
རྣམ་པ་ཐམས་ཅད་མཁྱེན་པ་ཉིད་དང་ཡང་ཉེ་བར་གྱུར་པ་ཡིན་ནོ།
།རབ་འབྱོར་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་ཕ་རོལ་ཏུ་ཕྱིན་པ་དྲུག་ལ་སྤྱོད་པའི་ཚེ།
སེམས་ཅན་རྣམས་ཀྱི་ཉིན་མཚན་དང་།
ཟླ་བ་དང་།
ཟླ་བ་ཕྱེད་པ་དང་།
ཟླ་བ་ཟུང་དང་།
ལོ་དག་མཐོང་ན་[^128K]འདི་ལྟར་ཡོངས་སུ་བརྟག་པར་བྱ་སྟེ།
ཅི་ནས་ཀྱང་བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་པའི་སངས་རྒྱས་ཀྱི་ཞིང་དེ་ན་སེམས་ཅན་རྣམས་ཀྱི་ཉིན་མཚན་དང་།
ཟླ་བ་དང་།
ཟླ་བ་ཕྱེད་པ་དང་།
ཟླ་བ་ཟུང་དང་།
ལོའི་སྒྲ་ཡང་མི་གྲག་ཅིང་མི་སྲིད་པ་དེ་ལྟ་དེ་ལྟར་ཕ་རོལ་ཏུ་ཕྱིན་པ་དྲུག་ལ་སྤྱད་པར་[^129K]བྱའོ།
།སངས་རྒྱས་ཀྱི་ཞིང་ཡོངས་སུ་དག་པར་བྱའོ།
།སེམས་ཅན་རྣམས་ཡོངས་སུ་སྨིན་པར་བྱའོ་ཞེས་དེ་ལྟར་ཡོངས་སུ་བརྟག་པར་བྱ་སྟེ།
རབ་འབྱོར་དེ་ལྟར་སྤྱོད་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི་ཕ་རོལ་ཏུ་ཕྱིན་པ་དྲུག་ཀྱང་ཡོངས་སུ་རྫོགས་པར་བྱེད།
རྣམ་པ་ཐམས་ཅད་མཁྱེན་པ་ཉིད་དང་ཡང་ཉེ་བར་གྱུར་པ་ཡིན་ནོ།
།རབ་འབྱོར་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་ཕ་རོལ་ཏུ་ཕྱིན་པ་དྲུག་ལ་སྤྱོད་པའི་ཚེ།
སེམས་ཅན་ཚེ་དང་མི་ལྡན་པ་དག་མཐོང་ན་འདི་ལྟར་ཡོངས་སུ་བརྟག་པར་བྱ་སྟེ།
ཅི་ནས་ཀྱང་བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་པའི་སངས་རྒྱས་ཀྱི་ཞིང་དེ་ན་སེམས་ཅན་ཐམས་ཅད་[^130K]ཚེ་དཔག་ཏུ་མེད་པར་འགྱུར་བ་དེ་ལྟ་དེ་ལྟར་ཕ་རོལ་ཏུ་ཕྱིན་པ་དྲུག་ལ་སྤྱད་པར་[^131K]བྱའོ།
།སངས་རྒྱས་ཀྱི་ཞིང་ཡོངས་སུ་དག་པར་བྱའོ།
།སེམས་ཅན་ཡོངས་སུ་སྨིན་པར་བྱའོ་ཞེས་དེ་ལྟར་ཡོངས་སུ་བརྟག་པར་བྱ་སྟེ།
རབ་འབྱོར་དེ་ལྟར་སྤྱོད་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི་ཕ་རོལ་ཏུ་ཕྱིན་པ་དྲུག་ཀྱང་ཡོངས་སུ་རྫོགས་པར་བྱེད།
རྣམ་པ་ཐམས་ཅད་མཁྱེན་པ་ཉིད་དང་ཡང་ཉེ་བར་གྱུར་པ་ཡིན་ནོ།
།རབ་འབྱོར་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་[^132K]ཕ་རོལ་ཏུ་ཕྱིན་པ་དྲུག་ལ་སྐྱོད་པའི་ཚེ།
སེམས་ཅན་མཚན་མ་[^133K]དང་མི་ལྡན་པ་དག་མཐོང་ན་འདི་ལྟར་ཡོངས་སུ་བརྟག་པར་བྱ་སྟེ།
ཅི་ནས་ཀྱང་བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་པའི་སངས་རྒྱས་ཀྱི་ཞིང་དེ་ན་སེམས་ཅན་ཐམས་ཅད་མི་ཆེན་པོའི་མཚན་སུམ་ཅུ་རྩ་གཉིས་དང་ལྡན་པར་འགྱུར་བ་དེ་ལྟ་དེ་ལྟར་ཕ་རོལ་ཏུ་ཕྱིན་པ་དྲུག་ལ་སྤྱད་པར་[^134K]བྱའོ[^135K]།
།སངས་རྒྱས་ཀྱི་ཞིང་ཡོངས་སུ་དག་པར་བྱའོ།
།སེམས་ཅན་ཡོངས་སུ་སྨིན་པར་བྱའོ་ཞེས་དེ་ལྟར་ཡོངས་སུ་བརྟག་པར་བྱ་སྟེ།
རབ་འབྱོར་དེ་ལྟར་སྤྱོད་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི་ཕ་རོལ་ཏུ་ཕྱིན་པ་དྲུག་ཀྱང་ཡོངས་སུ་རྫོགས་པར་བྱེད།
རྣམ་པ་ཐམས་ཅད་མཁྱེན་པ་ཉིད་དང་ཡང་ཉེ་བར་གྱུར་པ་ཡིན་ནོ།
།རབ་འབྱོར་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་ནི་ཕ་རོལ་ཏུ་ཕྱིན་པ་དྲུག་ལ་སྤྱོད་པའི་ཚེ།
སེམས་ཅན་དགེ་བའི་རྩ་བ་དག་དང་མི་ལྡན་པ་དག་མཐོང་ན་འདི་ལྟར་ཡོངས་སུ་བརྟག་པར་བྱ་སྟེ།
ཅི་ནས་ཀྱང་བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་པའི་སངས་རྒྱས་ཀྱི་ཞིང་དེ་ན་སེམས་ཅན་ཐམས་ཅད་དགེ་བའི་རྩ་བ་དང་ལྡན་པར་འགྱུར་བ་དང་།
དགེ་བའི་རྩ་བ་གང་དང་ལྡན་པས་སངས་རྒྱས་བཅོམ་ལྡན་འདས་རྣམས་ལ་བསྙེན་བཀུར་བྱེད་པར་འགྱུར་བ་དེ་ལྟ་དེ་ལྟར་ཕ་རོལ་ཏུ་ཕྱིན་པ་དྲུག་ལ་སྤྱོད་པར་[^136K]བྱའོ།
།སངས་རྒྱས་ཀྱི་ཞིང་ཡོངས་སུ་དག་པར་བྱའོ།
།སེམས་ཅན་ཡོངས་སུ་སྨིན་པར་བྱའོ་ཞེས་དེ་ལྟར་ཡོངས་སུ་བརྟག་པར་བྱ་སྟེ།
རབ་འབྱོར་དེ་ལྟར་སྤྱོད་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི་ཕ་རོལ་ཏུ་ཕྱིན་པ་དྲུག་ཀྱང་ཡོངས་སུ་རྫོགས་པར་བྱེད།
རྣམ་པ་ཐམས་ཅད་མཁྱེན་པ་ཉིད་དང་ཡང་ཉེ་བར་གྱུར་པ་ཡིན་ནོ།
།རབ་འབྱོར་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་ཕ་རོལ་ཏུ་ཕྱིན་པ་དྲུག་ལ་སྤྱོད་པའི་ཚེ།
སེམས་ཅན་ནད་ཀྱིས་བཏབ་པ་དག་མཐོང་ན་འདི་ལྟར་ཡོངས་སུ་བརྟག་པར་བྱ་སྟེ།
ཅི་ནས་ཀྱང་བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་པའི་སངས་རྒྱས་ཀྱི་ཞིང་དེ་ན་སེམས་ཅན་རྣམས་ལ་རླུང་དང་མཁྲིས་པ་དང་བད་ཀན་འདུས་པའི་ནད་བཞི་མེད་པར་འགྱུར་བ་དེ་ལྟ་དེ་ལྟར་ཕ་རོལ་ཏུ་ཕྱིན་པ་དྲུག་ལ་སྤྱད་པར་[^137K]བྱའོ།
སངས་རྒྱས་ཀྱི་ཞིང་ཡོངས་སུ་དག་པར་བྱའོ།
།སེམས་ཅན་ཡོངས་སུ་སྨིན་པར་བྱའོ་ཞེས་དེ་ལྟར་ཡོངས་སུ་བརྟག་པར་བྱ་སྟེ།
རབ་འབྱོར་དེ་ལྟར་སྤྱོད་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི་ཕ་རོལ་ཏུ་ཕྱིན་པ་དྲུག་ཀྱང་ཡོངས་སུ་རྫོགས་པར་བྱེད།
རྣམ་པ་ཐམས་ཅད་མཁྱེན་པ་ཉིད་དང་ཡང་ཉེ་བར་གྱུར་པ་ཡིན་ནོ།
།རབ་འབྱོར་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་ཕ་རོལ་ཏུ་ཕྱིན་པ་དྲུག་ལ་སྤྱོད་པའི་ཚེ།
ཉོན་མོངས་པ་གསུམ་གྱིས་ཉོན་མོངས་པར་གྱུར་པའི་སེམས་ཅན་དག་མཐོང་ན་འདི་ལྟར་ཡོངས་སུ་བརྟག་པར་བྱ་སྟེ།
ཅི་ནས་ཀྱང་བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་པའི་སངས་རྒྱས་ཀྱི་ཞིང་དེ་ན་འདི་ལྟ་སྟེ།
སེམས་ཅན་རྣམས་ལ་འདོད་ཆགས་ཞེ་སྡང་དང་གཏི་མུག་གི་ཉོན་མོངས་པ་གསུམ་མི་འབྱུང་ཞིང་སེམས་ཅན་ཐམས་ཅད་[^138K]འདོད་ཆགས་དང་བྲལ་བ་ཞེ་སྡང་དང་བྲལ་བ་གཏི་མུག་དང་བྲལ་བར་གྱུར་པ་དེ་ལྟ་དེ་ལྟར་ཕ་རོལ་ཏུ་ཕྱིན་པ་དྲུག་ལ་སྤྱད་པར་[^139K]བྱའོ།
སངས་རྒྱས་ཀྱི་ཞིང་ཡོངས་སུ་དག་པར་བྱའོ།
།སེམས་ཅན་ཡོངས་སུ་སྨིན་པར་བྱའོ་ཞེས་དེ་ལྟར་ཡོངས་སུ་བརྟག་པར་བྱ་སྟེ།
རབ་འབྱོར་དེ་ལྟར་སྤྱོད་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི་ཕ་རོལ་ཏུ་ཕྱིན་པ་དྲུག་ཀྱང་ཡོངས་སུ་རྫོགས་པར་བྱེད།
རྣམ་པ་ཐམས་ཅད་མཁྱེན་པ་ཉིད་དང་ཡང་ཉེ་བར་གྱུར་པ་ཡིན་ནོ།
།རབ་འབྱོར་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་ཕ་རོལ་ཏུ་ཕྱིན་པ་དྲུག་ལ་སྤྱོད་པའི་ཚེ།སེམས་ཅན་མོས་ཆུང་ངུ་དག་མཐོང་ན་འདི་ལྟར་ཡོངས་སུ་བརྟག་པར་བྱ་སྟེ།
ཅི་ནས་ཀྱང་བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་པའི་སངས་རྒྱས་ཀྱི་ཞིང་དེ་ན་ཉན་ཐོས་ཀྱི་ཐེག་པ་དང་།
རང་སངས་རྒྱས་ཀྱི་ཐེག་པ་དང་།
ཐེག་པ་གཉིས་ཀྱི་སྒྲ་ཡང་མི་གྲག་ཅིང་།

སེམས་ཅན་ཐམས་ཅད་ཀྱང་རྣམ་པ་ཐམས་ཅད་མཁྱེན་པ་ཉིད་དུ་ཡང་དག་པར་ཞུགས་པར་འགྱུར་བ་དེ་ལྟ་དེ་ལྟར་ཕ་རོལ་ཏུ་ཕྱིན་པ་དྲུག་ལ་སྤྱད་པར་[^140K]བྱའོ།
སངས་རྒྱས་ཀྱི་ཞིང་ཡོངས་སུ་དག་པར་བྱའོ།
སེམས་ཅན་ཡོངས་སུ་སྨིན་པར་བྱའོ་ཞེས་དེ་ལྟར་ཡོངས་སུ་བརྟག་པར་བྱ་སྟེ།
རབ་འབྱོར་དེ་ལྟར་སྤྱོད་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི་ཕ་རོལ་ཏུ་ཕྱིན་པ་དྲུག་ཀྱང་ཡོངས་སུ་རྫོགས་པར་བྱེད།
རྣམ་པ་ཐམས་ཅད་མཁྱེན་པ་ཉིད་དང་ཡང་ཉེ་བར་གྱུར་པ་ཡིན་ནོ།
།རབ་འབྱོར་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་ཕ་རོལ་ཏུ་ཕྱིན་པ་དྲུག་ལ་སྤྱོད་པའི་ཚེ།
སེམས་ཅན་ང་རྒྱལ་ཅན་དག་མཐོང་ན་འདི་ལྟར་ཡོངས་སུ་བརྟག་པར་བྱ་སྟེ།
ཅི་ནས་ཀྱང་བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་པའི་སངས་རྒྱས་ཀྱི་ཞིང་དེ་ན་ང་རྒྱལ་ཅན་གྱི་སྒྲ་ཡང་མི་གྲག་ཅིང་གཞན་དུ་ན་སེམས་ཅན་ཐམས་ཅད་ཡང་དག་པའི་དོན་ཤེས་ཤིང་ང་རྒྱལ་མེད་པར་འགྱུར་བ་དེ་ལྟ་དེ་ལྟར་ཕ་རོལ་ཏུ་ཕྱིན་པ་དྲུག་ལ་སྤྱད་པར་[^141K]བྱའོ།
།སངས་རྒྱས་ཀྱི་ཞིང་ཡོངས་སུ་དག་པར་བྱའོ།
།སེམས་ཅན་ཡོངས་སུ་སྨིན་པར་བྱའོ་ཞེས་དེ་ལྟར་ཡོངས་སུ་བརྟག་པར་བྱ་སྟེ།
རབ་འབྱོར་དེ་ལྟར་སྤྱོད་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི་ཕ་རོལ་ཏུ་ཕྱིན་པ་དྲུག་ཀྱང་ཡོངས་སུ་རྫོགས་པར་བྱེད།
རྣམ་པ་ཐམས་ཅད་མཁྱེན་པ་ཉིད་དང་ཡང་ཉེ་བར་གྱུར་པ་ཡིན་ནོ།
།རབ་འབྱོར་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་ཕ་རོལ་ཏུ་ཕྱིན་པ་དྲུག་ལ་སྤྱོད་པའི་ཚེ།
འདི་ལྟར་ཡོངས་སུ་བརྟག་པར་བྱ་སྟེ།
ཅི་ནས་ཀྱང་བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་པའི་སངས་རྒྱས་ཀྱི་ཞིང་དེ་ན་ཚེ་ལ་ཚད་དུ་འགྱུར་བ་དང་།
འོད་ལ་ཚད་དུ་འགྱུར་བ་དང་།
དགེ་སློང་གི་དགེ་འདུན་ལ་ཚད་དུ་འགྱུར་བ་དེ་ཙམ་གྱིས་བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་མི་བྱའི།
ཅི་ནས་ཀྱང་བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་པའི་སངས་རྒྱས་ཀྱི་ཞིང་དེ་ན་ཚེ་ཚད་མེད་པར་འགྱུར་བ་དང་།
འོད་ཚད་མེད་པར་འགྱུར་བ་དང་།
དགེ་སློང་གི་དགེ་འདུན་ཚད་མེད་པར་འགྱུར་བ་དེ་ལྟ་དེ་ལྟར་ཕ་རོལ་ཏུ་ཕྱིན་པ་དྲུག་ལ་སྤྱད་པར་[^142K]བྱའོ།
།སངས་རྒྱས་ཀྱི་ཞིང་ཡོངས་སུ་དག་པར་བྱའོ།
།སེམས་ཅན་ཡོངས་སུ་སྨིན་པར་བྱའོ་ཞེས་དེ་ལྟར་ཡོངས་སུ་བརྟག་པར་བྱ་སྟེ།
རབ་འབྱོར་དེ་ལྟར་སྤྱོད་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི་ཕ་རོལ་ཏུ་ཕྱིན་པ་དྲུག་ཀྱང་ཡོངས་སུ་རྫོགས་པར་བྱེད།
རྣམ་པ་ཐམས་ཅད་མཁྱེན་པ་ཉིད་དང་ཡང་ཉེ་བར་གྱུར་པ་ཡིན་ནོ།
།རབ་འབྱོར་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་ཕ་རོལ་ཏུ་ཕྱིན་པ་དྲུག་ལ་སྤྱོད་པའི་ཚེ།
འདི་ལྟར་ཡོངས་སུ་བརྟག་པར་བྱ་སྟེ།
འཇིག་རྟེན་གྱི་ཁམས་འགའ་ཞིག་བདག་གི་[^143K]སངས་རྒྱས་ཀྱི་ཞིང་དུ་འགྱུར་བ་དེ་ཙམ་གྱིས་བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་[^144K]མི་བྱའི།
ཅི་ནས་ཀྱང་བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་པའི་ཚེ།
གངྒཱའི་ཀླུང་གི་བྱེ་མ་ཇི་སྙེད་ཅིག་[^145K]ཡོད་པ་དེ་སྙེད་ཀྱི་འཇིག་རྟེན་གྱི་ཁམས་དག་གི་སངས་རྒྱས་ཀྱི་ཞིང་གཅིག་ཏུ་འགྱུར་བ་དེ་ལྟ་དེ་ལྟར་ཕ་རོལ་ཏུ་ཕྱིན་པ་དྲུག་ལ་སྤྱད་པར་[^146K]བྱའོ།
།སངས་རྒྱས་ཀྱི་ཞིང་ཡོངས་སུ་དག་པར་བྱའོ།
།སེམས་ཅན་ཡོངས་སུ་སྨིན་པར་བྱའོ་ཞེས་དེ་ལྟར་ཡོངས་སུ་བརྟག་པར་བྱ་སྟེ།
རབ་འབྱོར་དེ་ལྟར་སྤྱོད་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི་ཕ་རོལ་ཏུ་ཕྱིན་པ་དྲུག་ཀྱང་ཡོངས་སུ་རྫོགས་པར་བྱེད།
རྣམ་པ་ཐམས་ཅད་མཁྱེན་པ་ཉིད་དང་ཡང་[^147K]ཉེ་བར་གྱུར་པ་ཡིན་ནོ།
།རབ་འབྱོར་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་ཕ་རོལ་ཏུ་ཕྱིན་པ་དྲུག་ལ་སྤྱོད་པའི་ཚེ།
འདི་ལྟར་ཡོངས་སུ་བརྟག་པར་བྱ་སྟེ།
ཀྱེ་མ་འཁོར་བ་འདི་ནི་རིང་ངོ་།
།ཀྱེ་མ་སེམས་ཅན་གྱི་ཁམས་འདི་ནི་མཐའ་ཡས་སོ།
།དེས་འདི་ལྟར་ཚུལ་བཞིན་དུ་ཡིད་ལ་བྱ་སྟེ།
ཀྱེ་མ་འཁོར་བ་འདི་ནི་ནམ་མཁའ་ལྟར་མུ་མེད་པའོ།
།ཀྱེ་མ་སེམས་ཅན་གྱི་ཁམས་འདི་ནི་ནམ་མཁའ་ལྟར་མུ་མེད་པ་སྟེ་འདི་ལ་གང་ཡང་འཁོར་བ་ཡང་མེད།
མྱ་ངན་ལས་འདས་པ་ཡང་མེད།
གཞན་དུ་ན་ཆོས་ཀྱི་བརྡར་སེམས་ཅན་ནམ་འཁོར་བའམ།
མྱ་ངན་ལས་འདས་པ་ཞེས་ཐ་སྙད་དུ་གདགས་པར་ཟད་དོ་ཞེས་དེ་ལྟར་ཡོངས་སུ་བརྟག་པར་བྱ་སྟེ།
རབ་འབྱོར་དེ་ལྟར་སྤྱོད་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི་ཕ་རོལ་ཏུ་ཕྱིན་པ་དྲུག་ཀྱང་ཡོངས་སུ་རྫོགས་པར་བྱེད།
རྣམ་པ་ཐམས་ཅད་མཁྱེན་པ་ཉིད་དང་ཉེ་བར་གྱུར་པ་ཡིན་ནོ།
།དེ་ནས་འཁོར་དེར་གངྒཱའི་ལྷ་མོ་ཞེས་བྱ་བའི་བུད་མེད་གཅིག་འདུས་ཏེ་[^148K]འདུག་པར་གྱུར་པ་དེ་བསྟན་ལས་ལངས་ཏེ།
བླ་གོས་ཕྲག་པ་གཅིག་ལ་གཟར་ནས།པུས་མོ་གཡས་པའི་ལྷ་ང་ས་ལ་བཙུགས་ཏེ།
བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ།
།བཅོམ་ལྡན་འདས་བདག་གིས་ཀྱང་ཕ་རོལ་ཏུ་ཕྱིན་པ་དྲུག་ཡོངས་སུ་རྫོགས་པར་བགྱི་སྟེ།
དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀྱིས་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ལས་ཇི་སྐད་དུ་[^149K]བསྟན་པའི་སངས་རྒྱས་ཀྱི་ཞིང་དེ་ལྟ་བུ་ཡོངས་སུ་གཟུང་བར་བགྱིའོ་ཞེས་ནས།
བུད་མེད་དེས་གསེར་གྱི་མེ་ཏོག་དང་དངུལ་གྱི་མེ་ཏོག་དང་།
ཆུ་ལས་སྐྱེས་པ་དང་།
ཐང་ལས་སྐྱེས་པའི་མེ་ཏོག་དང་།
རྒྱན་ཐམས་ཅད་དང་།
གསེར་གྱི་ཁ་དོག་གི་ན་བཟའ་ཕྲུགས་སུ་སྦྱར་ཏེ།
བཅོམ་ལྡན་འདས་ག་ལ་བ་དེ་ལོགས་སུ་གཏོར་རོ།
།མེ་ཏོག་དང་རྒྱན་དང་ན་བཟའ་ཕྲུགས་སུ་སྦྱར་བ་དེ་དག་གཏོར་མ་ཐག་ཏུ་དེ་ནས་སངས་རྒྱས་ཀྱི་མཐུས་བཅོམ་ལྡན་འདས་ཀྱི་དབུའི་དྲང་ཐད་སྟེང་གི་ནམ་མཁའ་ལ་ཁང་པ་བརྩེགས་པ་གྲྭ་བཞི་དང་ལྡན་པ།
ཀ་བ་བཞི་ཟུག་པ་ཆ་མཉམ་པ།
ཤིན་ཏུ་སྦ་བ།
མདངས་དགའ་བ།
ཡིད་དུ་འོང་བ་གནས་པར་གྱུར་ཏོ།
།དེ་ནས་བུད་མེད་དེས་ཁང་པ་བརྩེགས་པ་དེ་ཡང་སེམས་ཅན་ཐམས་ཅད་དང་ཐུན་མོང་[^150K]དུ་བྱས་ཏེ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་བསྔོས་སོ།
།[^151K]དེ་ནས་བཅོམ་ལྡན་འདས་ཀྱིས་བུད་མེད་དེའི་བསམ་པ་ཐུགས་སུ་ཆུད་ནས།
དེའི་ཚེ་འཛུམ་པ་མཛད་དོ།
།འདི་ནི་སངས་རྒྱས་བཅོམ་ལྡན་འདས་རྣམས་ཀྱི་ཆོས་ཉིད་དེ།
གང་གི་ཚེ་འཛུམ་པ་མཛད་པ་དེའི་ཚེ་བཅོམ་ལྡན་འདས་ཀྱི་ཞལ་གྱི་སྒོ་ནས་འོད་ཟེར་ཁ་དོག་སྣ་ཚོགས་རྣམ་པ་དུ་མ་འདི་ལྟ་སྟེ།
སྔོན་པོ་དང་།
སེར་པོ་དང་།
དམར་པོ་དང་།
དཀར་པོ་དང་།
ལེ་བརྒན་དང་།
ཤེལ་དང་།
དངུལ་གྱི་ཁ་དོག་ལྟ་བུ་འཐོན་པར་གྱུར་ནས།
དེ་དག་མཐའ་ཡས་མུ་མེད་པའི་འཇིག་རྟེན་གྱི་ཁམས་སུ་དོང་སྟེ་ཕྱིར་འོངས་ནས།
བཅོམ་ལྡན་འདས་ལ་གཡས་ལོགས་[^152K]ནས་ལན་གསུམ་བསྐོར་བ་བྱས་ཏེ།
བཅོམ་ལྡན་འདས་ཀྱི་དབུའི་གཙུག་ཏུ་ནུབ་བོ།
།དེ་ནས་ཚེ་དང་ལྡན་པ་ཀུན་དགའ་བོས་བླ་གོས་ཕྲག་པ་གཅིག་ལ་གཟར་ཏེ་པུས་མོ་གཡས་པའི་ལྷ་ང་ས་ལ་བཙུགས་[^153K]ནས་བཅོམ་ལྡན་འདས་ག་ལ་བ་དེ་[^154K]ལོགས་སུ་ཐལ་མོ་སྦྱར་བ་བཏུད་དེ།
བཅོམ་ལྡན་འདས་ལ་འདི་སྐད་ཅེས་གསོལ་ཏོ།
།བཅོམ་ལྡན་འདས་རྒྱུ་དང་རྐྱེན་མ་མཆིས་པར་ནི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་འཛུམ་པ་མི་མཛད་ན།
འཛུམ་པ་མཛད་པའི་རྒྱུ་ཅི་ལགས།
རྐྱེན་ཅི་ལགས།
བཅོམ་ལྡན་འདས་ཀྱིས་བཀའ་སྩལ་བ།
ཀུན་དགའ་བོ་གངྒཱའི་ལྷ་མོ་ཞེས་བྱ་བའི་སྲིང་མོ་འདི་མ་འོངས་པའི་དུས་ན་དཔེ་སྐར་མ་ལྟ་བུ་ཞེས་བྱ་བའི་བསྐལ་པ་ལ།
གསེར་གྱི་མེ་ཏོག་ཅེས་བྱ་བའི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་འཇིག་རྟེན་དུ་འབྱུང་བར་འགྱུར་རོ།
།ཀུན་དགའ་བོ་བུད་མེད་[^155K]འདི་ནི་བུད་མེད་ཀྱི་ལུས་ཐ་མ་ཡིན་ཏེ།
ཀུན་དགའ་བོ་སྲིང་མོ་འདི་ནི་བུད་མེད་ཀྱི་ལུས་བརྗེས་ཏེ་སྐྱེས་པའི་ལུས་ཐོབ་པར་གྱུར་ནས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མི་བསྐྱོད་པའི་སངས་རྒྱས་ཀྱི་ཞིང་མངོན་པར་དགའ་བའི་འཇིག་རྟེན་གྱི་ཁམས་སུ་སྐྱེ་སྟེ་དེར་ཚངས་བའི་སྤྱད་པ་སྤྱོད་པར་འགྱུར་རོ།
།ཀུན་དགའ་བོ་བྱང་ཆུབ་སེམས་དཔའ་སེམས་དཔའ་ཆེན་པོ་དེའི་མིང་ཡང་གསེར་གྱི་མེ་ཏོག་ཅེས་བྱ་བར་འགྱུར་ཏེ།
ཀུན་དགའ་བོ་བྱང་ཆུབ་སེམས་དཔའ་སེམས་དཔའ་ཆེན་པོ་གསེར་གྱི་མེ་ཏོག་དེ་ནས་ཤི་འཕོས་ནས་སངས་རྒྱས་ཀྱི་ཞིང་ནས་སངས་རྒྱས་ཀྱི་ཞིང་དུ་འགྲོ་བར་འགྱུར་ཏེ།
སངས་རྒྱས་བཅོམ་ལྡན་འདས་རྣམས་དང་ནམ་ཡང་འབྲལ་བར་མི་འགྱུར་རོ།
།ཀུན་དགའ་བོ་འདི་ལྟ་སྟེ་དཔེར་ན།
འཁོར་ལོས་སྒྱུར་བའི་རྒྱལ་པོ་ཁང་པ་ནས་ཁང་པར་འགྲོ་ཡང་ཇི་སྲིད་འཚོའི་བར་དུ་རྐང་པའི་མཐིལ་གཉིས་ཀྱིས་ས་ལ་མི་འགྲོའོ།
།ཀུན་དགའ་བོ་དེ་བཞིན་དུ་བྱང་ཆུབ་སེམས་དཔའ་སེམས་དཔའ་ཆེན་པོ་གསེར་གྱི་མེ་ཏོག་ཀྱང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་འགྱུར་གྱི་བར་དུ་ཡང་[^156K]སངས་རྒྱས་ཀྱི་ཞིང་ནས་སངས་རྒྱས་ཀྱི་ཞིང་དུ་འགྲོ་བར་འགྱུར་རོ།
།དེ་ནས་ཚེ་དང་ལྡན་པ་ཀུན་དགའ་བོ་འདི་སྙམ་དུ་སེམས་པར་གྱུར་[^157K]ཏེ།
སངས་རྒྱས་ཀྱི་ཞིང་དེར་བྱང་ཆུབ་སེམས་དཔའ་སེམས་དཔའ་ཆེན་པོ་ཇི་སྙེད་ཅིག་འདུས་པར་གྱུར་པ་དེ་དག་ནི་དེ་བཞིན་གཤེགས་པའི་ཚོགས་སུ་བལྟའོ་སྙམ་པ་དང་།
དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོའི་སེམས་ཀྱི་རྣམ་པར་རྟོག་པ་ཐུགས་ཀྱིས་ཐུགས་སུ་ཆུད་ནས།
ཚེ་དང་ལྡན་པ་ཀུན་དགའ་བོ་ལ་འདི་སྐད་ཅེས་བཀའ་སྩལ་ཏོ།
།ཀུན་དགའ་བོ་དེ་དེ་བཞིན་ཏེ།
ཇི་སྐད་ཡོངས་སུ་རྟོག་པ་དེ་དེ་བཞིན་ནོ།
།དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་གསེར་གྱི་མེ་ཏོག་གི་སངས་རྒྱས་ཀྱི་ཞིང་དུ་བྱང་ཆུབ་སེམས་དཔའ་སེམས་དཔའ་ཆེན་པོ་ཇི་སྙེད་ཅིག་འདུ་བར་[^158K]འགྱུར་བ་དེ་དག་ནི་དེ་བཞིན་གཤེགས་པ་འདུས་པར་བལྟ་སྟེ།
དེའི་དགེ་སློང་གི་དགེ་འདུན་ཡང་ཚད་ཟིན་པར་མི་འགྱུར་རོ།
།དེའི་དགེ་སློང་གི་དགེ་འདུན་ལ་ཉན་ཐོས་བརྒྱ་ཕྲག་ནི་འདི་སྙེད་ཅིག་ཡོད་དོ།
།ཉན་ཐོས་སྟོང་ཕྲག་ནི་འདི་སྙེད་ཅིག་ཡོད་དོ།
།ཉན་ཐོས་བརྒྱ་སྟོང་ཕྲག་ནི་འདི་སྙེད་ཅིག་ཡོད་དོ།
།ཉན་ཐོས་བྱེ་བ་ཕྲག་[^159K]ནི་འདི་སྙེད་ཅིག་ཡོད་དོ།
།ཉན་ཐོས་བྱེ་བ་བརྒྱ་ཕྲག་ནི་འདི་སྙེད་ཅིག་ཡོད་དོ།
།ཉན་ཐོས་བྱེ་བ་སྟོང་ཕྲག་ནི་འདི་སྙེད་ཅིག་ཡོད་དོ།
།ཉན་ཐོས་བྱེད་བ་བརྒྱ་སྟོང་ཕྲག་ནི་འདི་སྙེད་ཅིག་ཡོད་དོ།
།ཉན་ཐོས་བྱེ་བ་ཁྲག་ཁྲིག་ཕྲག་ནི་འདི་སྙེད་ཅིག་ཡོད་དོ།
།[^160K]ཞེས་དགེ་སློང་གི་དགེ་འདུན་དེའི་ཚད་གཟུང་བར་མི་ནུས་སོ།
།གཞན་དུ་ན་ཉན་ཐོས་བྱེ་བ་ཁྲག་ཁྲིག་བརྒྱ་སྟོང་གྲངས་མེད་གཞལ་དུ་མེད་པར་འགྱུར་རོ།
།ཀུན་དགའ་བོ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་གསེར་གྱི་མེ་ཏོག་དེ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་པའི་སངས་རྒྱས་ཀྱི་ཞིང་དེ་ན་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ལས་བསྟན་པའི་སྐྱོན་འདི་དག་ཐམས་ཅད་དུ་ཐམས་ཅད་[^161K]མི་འབྱུང་ཞིང་མི་སྲིད་དོ།
།ཀུན་དགའ་བོས་གསོལ་པ།
བཅོམ་ལྡན་འདས་སྲིང་མོ་འདིས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་གང་ཞིག་ལ་མཆོད་པ་བགྱིས་ནས་དགེ་བའི་རྩ་བ་བསྐྱེད་དེ་སླར་མི་ལྡོག་པའི་སེམས་བསྐྱེད་པར་གྱུར།
བཅོམ་ལྡན་འདས་ཀྱིས་བཀའ་སྩལ་པ།
ཀུན་དགའ་བོ་སྲིང་མོ་འདིས་ནི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མར་མེ་མཛད་ཀྱི་དྲུང་དུ་དགེ་བའི་རྩ་བ་བསྐྱེད་ནས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་དེ།
དགེ་བའི་རྩ་བ་དེ་ཡང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་བསྔོས་སོ།
།དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མར་མེ་མཛད་དེ་ལ་ཡང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་དོན་དུ་གཉེར་བའི་ཕྱིར་གསེར་གྱི་མེ་ཏོག་ཉིད་ཀྱིས་གཏོར་རོ།
།ཀུན་དགའ་བོ་ངས་གང་གི་ཚེ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་དོན་དུ་གཉེར་བའི་ཕྱིར།
དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མར་མེ་མཛད་ལ་ཨུཏྤལ་ལྔ་གཏོར་བ་དེའི་ཚེ།
དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མར་མེ་མཛད་དེས་ང་དགེ་བའི་རྩ་བ་དང་ལྡན་པར་མཁྱེན་ནས་ང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ལུང་བསྟན་ཏོ།
།དེའི་ཚེ་སྲིང་མོ་འདིས་ངའི་ལུང་བསྟན་བ་དེ་ཐོས་ནས་འདི་སྙམ་དུ་བདག་ཀྱང་ཇི་ལྟར་བྲམ་ཟེའི་ཁྱེའུ་འདི་ལུང་བསྟན་པ་དེ་བཞིན་དུ་མ་འོངས་པའི་དུས་ན་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ལུང་བསྟན་པར་གྱུར་ཅིག་ཅེས་སེམས་བསྐྱེད་དེ།
ཀུན་དགའ་བོ་དེ་ལྟར་སྲིང་མོ་འདིས་དེ་བཞིན་གཤེགས་པ་དགྲ་བཅོམ་པ་[^162K]ཡང་དག་པར་རྫོགས་པའི་སངས་རྒྱས་དེའི་དྲུང་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་དང་པོ་བསྐྱེད་དོ།
།ཀུན་དགའ་བོས་གསོལ་པ།
བཅོམ་ལྡན་འདས་སྲིང་མོ་འདི་ནི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་དོན་དུ་ཡོངས་སུ་སྦྱང་བར་བགྱིས་སོ[^163K]།
།བཅོམ་ལྡན་འདས་ཀྱིས་བཀའ་སྩལ་པ།
ཀུན་དགའ་བོ་དེ་དེ་བཞིན་ནོ།
།དེ་དེ་བཞིན་ཏེ།
ཇི་སྐད་དུ་སྨྲས་པ་དེ་བཞིན་ནོ།
།ཀུན་དགའ་བོ་སྲིང་མོ་འདིས་ནི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་དོན་དུ་ཡོངས་སུ་སྦྱང་བ་བྱས་བའོ་ཞེས་བྱ་བ་ནི་ཞིང་དག་པ་བླ་ན་མེད་པ་གསུངས་པ་ཡིན་ནོ།
།དེ་ནས་ཚེ་དང་ལྡན་པ་རབ་འབྱོར་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ།
།བཅོམ་ལྡན་འདས་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་བྱང་ཆུབ་སེམས་དཔའ་སེམས་དཔའ་ཆེན་པོས་ཇི་ལྟར་སྟོང་བ་ཉིད་ལ་ཡོངས་སུ་འདྲིས་བར་བགྱི།
ཇི་ལྟར་སྟོང་པ་ཉིད་ཀྱི་ཏིང་ངེ་འཛིན་ལ་སྙོམས་པར་འཇུག་པར་བགྱི།
ཇི་ལྟར་མཚན་མ་མེད་པ་ལ་ཡོངས་སུ་འདྲིས་པར་བགྱི།
ཇི་ལྟར་མཚན་མ་མེད་པའི་ཏིང་ངེ་འཛིན་ལ་སྙོམས་པར་འཇུག་པར་བགྱི།
ཇི་ལྟར་སྨོན་པ་མེད་པ་ལ་ཡོངས་སུ་འདྲིས་པར་བགྱི།
ཇི་ལྟར་སྨོན་པ་མེད་པའི་ཏིང་ངེ་འཛིན་ལ་སྙོམས་པར་འཇུག་པར་བགྱི།
ཇི་ལྟར་བྱང་ཆུབ་ཀྱི་ཕྱོགས་ཀྱི་ཆོས་རྣམས་ཀྱི་བར་ལ་ཡོངས་སུ་འདྲིས་པར་བགྱི།
ཇི་ལྟར་བྱང་ཆུབ་ཀྱི་ཕྱོགས་ཀྱི་ཆོས་རྣམས་བསྒོམ་པར་བགྱི་ཞེས་བྱ་བ་ནི་ཐབས་ལ་མཁས་པའི་ཡུལ་ལོ།
།དེ་སྐད་ཅེས་གསོལ་པ་དང་།
བཅོམ་ལྡན་འདས་ཀྱིས་ཚེ་དང་ལྡན་པ་རབ་འབྱོར་ལ་འདི་སྐད་ཅེས་བཀའ་སྩལ་ཏོ།
།རབ་འབྱོར་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པས་གཟུགས་སྟོང་ཞེས་བྱ་བར་བརྟག་པར་བྱའོ།
།ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་སྟོང་ཞེས་བྱ་བར་བརྟག་པར་བྱའོ།
།སྐྱེ་མཆེད་དང་།
ཁམས་དང་།
རྟེན་ཅིང་འབྲེལ་བར་འབྱུང་བ་སྟོང་ཞེས་བྱ་བར་བརྟག་པར་བྱའོ།
།ཕ་རོལ་ཏུ་ཕྱིན་པ་ཐམས་ཅད་དང་།
སྟོང་པ་ཉིད་ཐམས་ཅད་དང་།
བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་སྟོང་ཞེས་བྱ་བར་བརྟག་པར་བྱའོ།
།སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་ཀྱི་བར་དུ་སྟོང་ཞེས་བྱ་བར་བརྟག་པར་བྱའོ།
།འདོད་པའི་ཁམས་སྟོང་ཞེས་བ་བར་བརྟག་པར་བྱའོ།
།གཟུགས་ཡོད་པའི་ཁམས་དང་།
གཟུགས་མེད་པའི་ཁམས་སྟོང་ཞེས་བྱ་བར་བརྟག་པར་བྱའོ།
།དེ་ཡང་ཅི་ལས་ཀྱང་དེ་ལྟར་བརྟགས་ན་སེམས་གཡེང་པར་མི་འགྱུར་བ་དེ་ལྟར་བརྟག་པར་བྱ་སྟེ།
དེ་སེམས་མི་གཡེང་པ་དང་ལྡན་པས་ཆོས་གང་མངོན་སུམ་དུ་བྱ་བའི་ཆོས་དེ་ཡང་དག་པར་རྗེས་སུ་མི་མཐོང་སྟེ།
ཆོས་དེ་ཡང་དག་པར་རྗེས་སུ་མི་མཐོང་བས་མངོན་དུ་མི་བྱེད་དོ།
།དེ་ཅིའི་ཕྱིར་ཞེ་ན།
དེ་ནི་འདི་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་དེ་ཆོས་ཐམས་ཅད་རང་གི་མཚན་ཉིད་ཀྱིས་སྟོང་པའི་ཆོས་ལ་ལེགས་པར་བསླབས་པས་ཆོས་གང་ལ་ཡང་རྣམ་པར་གཅོད་པར་མི་བྱེད་དོ།
།གང་ཞིག་མངོན་དུ་བྱེད་པ་དང་།
གང་མངོན་དུ་བྱ་བ་དང་།
གང་གིས་མངོན་དུ་བྱ་བའི་ཆོས་དེ་ཐམས་ཅད་ལྡན་པའམ་མི་ལྡན་པར་ཡང་དག་པར་རྗེས་སུ་མི་མཐོང་ངོ་།
།རབ་འབྱོར་གྱིས་གསོལ་པ།
བཅོམ་ལྡན་འདས་ཀྱིས་འདི་སྐད་[^164K]དུ་བྱང་ཆུབ་སེམས་དཔའ་སེམས་དཔའ་ཆེན་པོས་སྟོང་པའི་ཆོས་རྣམས་མངོན་དུ་མི་བྱའོ་ཞེས་བཀའ་སྩལ་པ་དེ་ལ།
བཅོམ་ལྡན་འདས་ཇི་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་སྟོང་པ་ཉིད་ལ་གནས་པ་སྟོང་པ་ཉིད་ལ་མངོན་སུམ་དུ་མི་བགྱིད་པ་ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་གང་གི་ཚེ་བྱང་ཆུབ་སེམས་དཔའ་སེམས་དཔའ་ཆེན་པོ་རྣམ་པའི་མཆོག་ཐམས་ཅད་དང་ལྡན་པའི་སྟོང་པ་ཉིད་ལ་སོ་སོར་རྟོག་ན།
མངོན་དུ་བྱའོ་སྙམ་དུ་རྟོག་པར་མི་བྱེད་ཅིང་མངོན་དུ་བྱ་བ་མ་ཡིན་ནོ་སྙམ་དུ་རྟོག་པར་མི་བྱེད་ཀྱི།
ཡོངས་སུ་འདྲིས་པར་བྱའོ་སྙམ་དུ་སོ་སོར་རྟོག་སྟེ།
འདི་ནི་མངོན་དུ་བྱ་བའི་དུས་མ་ཡིན་གྱི་ཡོངས་སུ་འདྲིས་པར་བྱ་བའི་དུས་ཡིན་ནོ་སྙམ་དུ་སོ་སོར་རྟོག་གོ།
།བྱང་ཆུབ་སེམས་དཔའ་སེམས་དཔའ་ཆེན་པོ་ནི་མཉམ་པར་མ་བཞག་པ་ཉིད་དུ་སེམས་དམིགས་པ་ལ་འདོགས་ཏེ།
བར་མདོར་བྱང་ཆུབ་སེམས་དཔའ་སེམས་དཔའ་ཆེན་པོ་བྱང་ཆུབ་ཀྱི་ཕྱོགས་ཀྱི་ཆོས་རྣམས་ལ་ཡོངས་སུ་ཉམས་པར་མི་འགྱུར་ཏེ།
ཟག་པ་ཟད་པའང་མངོན་དུ་མི་[^165K]བྱེད་དོ།
།དེ་ཅིའི་ཕྱིར་ཞེ་ན།
བྱང་ཆུབ་སེམས་དཔའ་སེམས་དཔའ་ཆེན་པོ་ནི་དེ་ལྟ་བུ་ཡེ་ཤེས་རླབས་པོ་ཆེ་དང་ལྡན་པ་སྟེ།
འདི་[^166K]ནི་བྱང་ཆུབ་ཀྱི་ཕྱོགས་ཀྱི་ཆོས་རྣམས་ལ་གནས་ཤིང་འདི་ལྟར་འདི་ནི་ཡོངས་སུ་འདྲིས་པར་བྱ་བའི་དུས་ཏེ།
འདི་ནི་མངོན་དུ་བྱ་བའི་དུས་མ་ཡིན་ནོ་ཞེས་བྱ་བར་རབ་ཏུ་ཤེས་སོ།
།རབ་འབྱོར་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པ་དེས་འདི་ལྟར་འདི་ནི་སྦྱིན་པའི་ཕ་རོལ་ཏུ་ཕྱིན་པའི་དུས་སོ།
།འདི་ནི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་།
བཟོད་པའི་ཕ་རོལ་ཏུ་ཕྱིན་པ་དང་།
བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་།
བསམ་གཏན་གྱི་ཕ་རོལ་ཏུ་ཕྱིན་པ་དང་།
ཤེས་རབ་ཀྱི་ཕ་རོལ་ཏུ་ཕྱིན་པའི་དུས་སོ།
།འདི་ནི་དྲན་པ་ཉེ་བར་གཞག་པ་སྒོམ་པའི་[^167K]དུས་སོ།
།འདི་ནི་ཡང་དག་པར་སྤོང་བ་དང་།
རྫུ་འཕྲུལ་གྱི་རྐང་པ་དང་།
དབང་པོ་དང་།
སྟོབས་དང་།
བྱང་ཆུབ་ཀྱི་ཡན་ལག་དང་།
འཕགས་པའི་ལམ་ཡན་ལག་བརྒྱད་པ་སྒོམ་པའི་[^168K]དུས་སོ།
།འདི་ནི་སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་སྒོམ་པའི་དུས་སོ།
།འདི་ནི་ནང་སྟོང་པ་ཉིད་སྒོམ་པའི་དུས་སོ།
།འདི་ནི་ཕྱི་སྟོང་པ་ཉིད་ནས།
དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་བར་དུ་སྒོམ་པའི་[^169K]དུས་སོ།
།འདི་ནི་བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་སྒོམ་པའི་[^170K]དུས་སོ།
།འདི་ནི་འཕགས་པའི་བདེན་པ་རྣམས་སྒོམ་པའི་[^171K]དུས་སོ།
།འདི་ནི་མངོན་པར་ཤེས་པ་རྣམས་དང་།
ཏིང་ངེ་འཛིན་རྣམས་དང་།
གཟུངས་ཀྱི་སྒོ་རྣམས་ཐོབ་པར་བྱ་བའི་དུས་སོ།
།འདི་ནི་དེ་བཞིན་གཤེགས་པའི་སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།
སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་ཐོབ་པར་བྱ་བའི་དུས་སོ།
།འདི་ནི་བྱམས་པ་ཆེན་པོ་དང་།
སྙིང་རྗེ་ཆེན་པོ་ཐོབ་པར་བྱ་བའི་དུས་ཡིན་ནོ།
།འདི་ནི་རྒྱུན་དུ་ཞུགས་པའི་འབྲས་བུ་མངོན་དུ་བྱ་བའི་དུས་མ་ཡིན་ནོ།
།ལན་ཅིག་ཕྱིར་འོང་བའི་འབྲས་བུ་དང་།
ཕྱིར་མི་འོང་བའི་འབྲས་བུ་དང་།
དགྲ་བཅོམ་པ་ཉིད་མངོན་དུ་བྱ་བའི་དུས་མ་ཡིན།
རང་སངས་རྒྱས་ཀྱི་ཡེ་ཤེས་མངོན་དུ་བྱ་བའི་དུས་མ་ཡིན་ཏོ[^172K]།
།འདི་ནི་རྣམ་པ་ཐམས་ཅད་མཁྱེན་པ་ཉིད་ཐོབ་པར་བྱ་བའི་ལམ་[^173K]ཡོངས་སུ་མི་གཏང་བའི་[^174K]དུས་སོ་ཞེས་བྱ་བར་བརྟག་པར་བྱ་སྟེ།
རབ་འབྱོར་དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
སྟོང་པ་ཉིད་ལ་ཡོངས་སུ་འདྲིས་པར་བྱེད་ཅིང་སྟོང་པ་ཉིད་ལ་གནས་པ་མ་ཡིན།
མཚན་མ་མེད་པ་ལ་ཡོངས་སུ་འདྲིས་པར་བྱེད་ཅིང་མཚན་མ་མེད་པ་ལ་གནས་པ་མ་ཡིན།
སྨོན་པ་མེད་པ་ལ་ཡོངས་སུ་འདྲིས་པར་བྱེད་ཅིང་སྨོན་པ་མེད་པ་ལ་གནས་པ་མ་ཡིན།
དྲན་པ་ཉེ་བར་གཞག་པ་རྣམས་ལ་སྒོམ་[^175K]ཞིང་དྲན་པ་ཉེ་བར་གཞག་པ་རྣམས་ཀྱིས་གནས་ཀྱང་[^176K]མངོན་དུ་མི་བྱེད་དོ།
།ཡང་དག་པར་སྤོང་བ་དང་།
རྫུ་འཕྲུལ་གྱི་རྐང་པ་དང་།
དབང་པོ་དང་།
སྟོབས་དང་།
བྱང་ཆུབ་ཀྱི་ཡན་ལག་རྣམས་ལ་སྒོམ་[^177K]ཞིང་བྱང་ཆུབ་ཀྱི་ཡན་ལག་རྣམས་ཀྱིས་གནས་ཀྱང་མངོན་དུ་མི་བྱེད་དོ།
།འཕགས་པའི་ལམ་ཡན་ལག་བརྒྱད་པ་ལ་སྒོམ་[^178K]ཞིང་།
འཕགས་པའི་ལམ་ཡན་ལག་བརྒྱད་པས་གནས་ཀྱང་མངོན་དུ་མི་བྱེད་དོ།
།རབ་འབྱོར་དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་བྱང་ཆུབ་ཀྱི་ཕྱོགས་ཀྱི་ཆོས་རྣམས་ལ་ཡོངས་སུ་འདྲིས་པར་བྱེད་པ་ཡིན།
བྱང་ཆུབ་ཀྱི་ཕྱོགས་ཀྱི་ཆོས་རྣམས་སྒོམ་པ་[^179K]ཡིན།
བྱང་ཆུབ་ཀྱི་ཕྱོགས་ཀྱི་ཆོས་རྣམས་ཀྱི་རྣམ་པར་སྤྱོད་པ་ཡིན་ཏེ།
རྒྱུན་དུ་ཞུགས་པའི་འབྲས་བུ་མངོན་དུ་མི་བྱེད།
ལན་ཅིག་ཕྱིར་འོང་བའི་འབྲས་བུ་དང་།
ཕྱིར་མི་འོང་བའི་འབྲས་བུ་དང་།
དགྲ་བཅོམ་པ་ཉིད་[^180K]དང་།
རང་བྱང་ཆུབ་མངོན་དུ་མི་བྱེད་དོ་ཞེས་བྱ་བ་ནི་ཐབས་ལ་མཁས་པའི་སྦྱོར་བ་ཡིན་ནོ།
།རབ་འབྱོར་འདི་ལྟ་སྟེ་དཔེར་ན།
སྐྱེས་བུ་ཞིག་དཔའ་བ་དང་།
རྟུལ་ཕོད་པ་དང་།
རྩལ་ཆེ་ལ་ཤིན་ཏུ་བརྟེན་པ་དང་།
གཟུགས་མཛེས་པ་དང་།
བྱད་བཞིན་བཟང་ཞིང་བལྟ་ན་སྡུག་པ་དང་།
ཁ་དོག་བཟང་པོ་མཆོག་ཏུ་རྒྱས་པ་དང་ལྡན་པ།
འཕོང་རྩལ་མཆོག་ཏུ་བྱང་བ།
མཚོན་ཆ་སྲ་བ་ཐོགས་པ།
སྒྱུ་རྩལ་དྲུག་ཅུ་རྩ་བཞི་པོ་ཐམས་ཅད་ཡོངས་སུ་རྫོགས་པ།
བཟོའི་[^181K]གནས་དང་།
ལས་ཀྱི་གནས་ཐམས་ཅད་རྟོགས་པར་རིག་པ།
འགྲོ་བ་མང་པོའི་ཡིད་དུ་འོང་ཞིང་སྡུག་པ་ནི་བྱ་བ་[^182K]གང་དང་གང་རྩོམ་ཡང་ཐམས་ཅད་དུ་རྙེད་པ་ཆེན་པོ་དང་ལྡན་ཏེ།
རྙེད་པ་དེས་སྐྱེ་བོ་མང་པོ་ལ་རིམ་གྲོར་བྱེད།
བཀུར་སྟིར་བྱེད།
བསྟི་སྟང་དུ་[^183K]བྱད།
མཆོད་པར་བྱེད་ལ།
དེ་ཤིན་ཏུ་[^184K]དགའ་ཞིང་སྤྲོ་བ་དང་།
ཉམས་དགའ་ཞིང་ཡིད་བདེ་ནས་དགོས་པ་འགའ་ཞིག་གི་ཕྱིར་ཕ་མ་དང་།
བུ་དང་ཆུང་མ་དག་ཁྲིད་དེ།
འབྲོག་དགོན་པར་[^185K]བྱིས་པ་རྣམས་འཇིགས་ཤིང་སྐྱི་གཡའ་བར་སོང་སྟེ།
སྐྱེས་བུ་དེས་དེར་ཕྱིན་ནས་ཕ་མ་དང་།
བུ་དང་ཆུང་མ་ལ་མི་འཇིགས་པ་བྱིན་ཏེ།
འཇིགས་པར་མ་བྱེད་ཅིག
།མ་འཇིགས་ཤིག
།བདག་གིས་ཁྱེད་འབྲོག་དགོན་པ་འཇིགས་ཤིང་ཉམས་མི་བདེ་བ་འདི་ལས་མྱུར་དུ་གདོན་ཞིང་མྱུར་དུ་ཐར་བར་བྱའོ་ཞེས་མི་འཇིགས་པ་བྱིན་ཏེ།
འབྲོག་དགོན་པ་དེར་སྐྱེས་བུ་དེ་ལ་གསོད་པའི་དགྲ་ཕྱིར་རྒོལ་བ་མང་པོ་ཉེ་བར་གནས་པར་གྱུར་ནས།
སྐྱེས་བུ་དེ་ཡང་ཤེས་རབ་ཀྱི་མཐུ་དམ་པ་[^186K]དང་ལྡན་པར་གྱུར་ཏེ།
དེས་ཕ་མ་དང་བུ་དང་ཆུང་མ་དག་འབྲོག་དགོན་པ་དེ་ནས་བཏོན་ཏེ།
བདེ་ཞིང་ཉོན་མ་མོངས་པར་[^187K]ཐར་བར་བྱས་ནས།
ཕྱིར་གྲོང་ངམ།
གྲོང་ཁྱེར་རམ།གྲོང་རྡལ་ལམ།
ལྗོངས་ཀྱི་འདབ་ཏུ་མ་སྨས་མ་ཉམས་པར་[^188K]ཕྱིན་ནས་དགའ་ཞིང་ཡིད་བདེ་བ་སྐྱེས་ཏེ།
དགྲ་ཕྱིར་རྒོལ་བའི་སེམས་ཅན་དེ་དག་ལ་ཡང་སེམས་ཀྱིས་སྡང་བར་མི་བྱེད་དོ[^189K]།
།དེ་ཅིའི་ཕྱིར་ཞེ་ན།
སྐྱེས་བུ་དེས་སྒྱུ་རྩལ་ཐམས་ཅད་ལ་བྱང་པར་བྱས་པས་དེས་འབྲོག་དགོན་པ་དེར་དེ་དག་ལས་ཕྱིར་རྒོལ་བ་[^190K]གཞན་ཆེས་ཕལ་ཆེ་བ་ཆེས་མང་བ།
ཆེས་དཔའ་བ།
ཆེས་མཚོན་ཆ་སྲ་བ་དང་ལྡན་པ་དག་སྤྲུལ་ཏེ།
ཕྱིར་རྒོལ་བ་དེ་དག་ཐམས་ཅད་འཇིགས་པ་དེས་མེད་པར་གྱུར་ནས།
སྐྱེས་བུ་དེས་ཕ་མ་དང་།
བུ་དང་ཆུང་མ་དེ་དག་ཉོན་མ་མོངས་པར་[^191K]བྱས་ནས་བདེ་བར་རྣམ་པར་སྤྱོད་པ་ཞིག་ཡོད་ན།
རབ་འབྱོར་དེ་བཞིན་དུ་གང་གི་ཚེ་བྱང་ཆུབ་སེམས་དཔའ་སེམས་དཔའ་ཆེན་པོ་སེམས་ཅན་ཐམས་ཅད་ལ་བྱམས་པར་དམིགས་པའི་སེམས་དང་།
སྙིང་རྗེ་དང་།
དགའ་བ་དང་།
བཏང་སྙོམས་སུ་དམིགས་པའི་སེམས་ཀྱིས་ཁྱབ་པར་བྱས་ནས་གནས་ཏེ།
དེའི་སྐབས་སུ་བྱང་ཆུབ་སེམས་དཔའ་སེམས་དཔའ་ཆེན་པོ་ཚད་མེད་པ་བཞི་ལ་གནས་ཤིང་ཕ་རོལ་ཏུ་ཕྱིན་པ་དྲུག་ཀྱང་ཡོངས་སུ་རྫོགས་པར་བྱེད་དོ།
།ཡོངས་སུ་རྫོགས་པར་བྱས་ནས་ཟག་པ་ཟད་པ་མ་ཐོབ་བཞིན་དུ་རྣམ་པ་ཐམས་ཅད་མཁྱེན་པ་ཉིད་ལ་ཡོངས་སུ་འདྲིས་པར་བྱེད་དོ།
།རྣམ་པར་ཐར་པའི་སྒོ་སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་ལ་གནས་ཤིང་རྣམ་པ་ཐམས་ཅད་མཁྱེན་པ་ཉིད་ལ་ཡོངས་སུ་འདྲིས་པར་བྱེད་དོ[^192K]།
།དེའི་སྐབས་སུ་བྱང་ཆུབ་སེམས་དཔའ་སེམས་དཔའ་ཆེན་པོ་མཚན་མས་ཀྱང་རྣམ་པར་མི་སྤྱོད།
མཚན་མ་མེད་པའི་ཏིང་ངེ་འཛིན་གང་མངོན་དུ་བྱས་པས་ཉན་ཐོས་ཀྱིས་སའམ།
རང་སངས་རྒྱས་ཀྱི་ས་ལ་གནས་པར་འགྱུར་བ་དེ་ལྟ་བུ་ཡང་མངོན་དུ་མི་བྱེད་དོ་ཞེས་བྱ་བ་ནི་བར་ཆད་ཀྱི་ཆོས་རྣམས་ལས་ཡང་དག་པར་འདའ་བ་ཡིན་ནོ།
།རབ་འབྱོར་འདི་ལྟ་སྟེ་དཔེར་ན།
འདབ་ཆགས་བྱ་ནི་བར་སྣང་ལ་རྒྱུ་ཞིང་ས་ལ་མི་ལྟུང་སྟེ།
ནམ་མཁའ་པར་སྣང་ལ་གནས་ཀྱང་དེ་ལ་གནས་པ་མེད་དོ།
།རབ་འབྱོར་དེ་བཞིན་དུ་བྱང་ཆུབ་སེམས་དཔའ་སེམས་དཔའ་ཆེན་པོ་ཡང་སྟོང་པ་ཉིད་ལ་ཡོངས་སུ་འདྲིས་པར་བྱེད་ཅིང་སྟོང་པ་ཉིད་ལའང་གནས།
མཚན་མ་མེད་པ་དང་།
སྨོན་པ་མེད་པ་ལ་ཡོངས་སུ་[^193K]འདྲིས་པར་ཅི་[^194K]མཚན་མ་མེད་པ་དང་།
སྨོན་པ་མེད་པ་ལ་ཡང་རྣམ་པར་སྤྱོད་དེ།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་གང་མངོན་དུ་བྱས་པས་དེ་བཞིན་གཤེགས་པའི་སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་བཅྭོ་བརྒྱད་ཡོངས་སུ་མ་[^195K]རྫོགས་པར་ཉན་ཐོས་ཀྱི་སའམ།
རང་སངས་རྒྱས་ཀྱི་སར་ལྟུང་བར་འགྱུར་བའང་མངོན་དུ་མི་བྱེད་དེ།
སངས་རྒྱས་ཀྱི་ཆོས་ཚད་མེད་པ་ལ་སྤྱད་[^196K]ནས་རྣམ་པ་ཐམས་ཅད་མཁྱེན་པ་ཉིད་ཐོབ་པར་བྱེད་དོ་ཞེས་བྱ་བ་ནི་མི་གནས་པར་གནས་པའི་ཐབས་ལ་མཁས་པ་ཡིན་ནོ།།
།།རབ་འབྱོར་འདི་ལྟ་སྟེ་དཔེར་ན་སྐྱེས་བུ་མཐུ་དང་ལྡན་པ།
འཕོང་རྩལ་གྱི་སློབ་དཔོན་དུ་གྱུར་པ།
འཕོང་རྩལ་བསླབ་པ་ལ་ཤིན་ཏུ་བྱང་བ་ཞིག་ཡོད་ལ།
དེས་མདའ་ཞིག་གནམ་དུ་འཕངས་ཏེ།
མདའ་དེ་གནམ་དུ་འཕངས་ནས་མདའ་གཞན་གཅིག་ནས་གཅིག་ཏུ་བརྒྱུད་དེ་འཕངས་པས་མདའ་སྔ་མ་དེ་ས་ལ་ལྷུང་དུ་མ་བཅུག་སྟེ།
ཇི་སྲིད་དུ་སྐྱེས་བུ་དེས་ད་ནི་མདའ་འདི་ས་ལ་ལྷུང་བར་བྱའོ་སྙམ་དུ་འདོད་པར་མ་བྱས་པ་དེ་སྲིད་དུ་མདའ་དེ་ས་ལ་མི་ལྷུང་སྟེ།
ནམ་[^197K]མདའ་ཕྱི་མ་མ་འཕངས་པ་དེའི་ཚེ།
མདའ་གཅིག་ནས་གཅིག་ཏུ་བརྒྱུད་པ་དེ་དག་ས་ལ་ལྟུང་ངོ་།
།རབ་འབྱོར་དེ་བཞིན་དུ་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པ་ཐབས་ལ་མཁས་པས་ཡོངས་སུ་བཟུང་བ་[^198K]ཡང་ཇི་སྲིད་དུ་དགེ་བའི་རྩ་བ་དེ་དག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་སྨིན་པར་མ་གྱུར་པ་དེ་སྲིད་དུ་ཡང་དག་པའི་མཐའ་དམ་པ་མངོན་དུ་མི་བྱེད་དོ།
།ནམ་དགེ་བའི་རྩ་བ་དེ་དེ་[^199K]དག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་སྨིན་པར་གྱུར་པ་དེ་ན་ཡང་དག་པའི་མཐའ་དམ་པ་མངོན་དུ་བྱེད་དོ།
།རབ་འབྱོར་དེ་བས་ན་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པས་[^200K]ཆོས་དེ་དག་གིས་ཆོས་ཉིད་དེ་ལྟར་ཡོངས་སུ་བརྟག་པར་བྱའོ་ཞེས་བྱ་བ་[^201K]ནི་སྨོན་ལམ་གྱི་ཤུགས་ཀྱིས་འཕངས་པའི་ཐབས་མཁས་པ་ཡིན་ནོ།
དེ་སྐད་ཅེས་བཀའ་སྩལ་པ་དང་།
ཚེ་དང་ལྡན་པ་རབ་འབྱོར་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ།
།བཅོམ་ལྡན་འདས་བྱང་ཆུབ་སེམས་དཔའ་སེམས་དཔའ་ཆེན་པོ་གང་ཆོས་ཉིད་[^202K]ལ་སློབ་པ།
ཡང་དག་པའི་མཐའ་ལ་སློབ་པ།
དེ་བཞིན་ཉིད་ལ་སློབ་པ།
ཆོས་ཀྱི་དབྱིངས་ལ་སློབ་པ།
རང་གི་མཚན་ཉིད་སྟོང་པ་ཉིད་ཀྱི་བར་ལ་སློབ་པ།
རྣམ་པར་ཐར་པའི་སྒོ་གསུམ་ལ་སློབ་ཅིང་བར་མ་དོར་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་ཉམས་པར་མི་འགྱུར་བ་ནི་དཀའ་བ་བགྱིད་པ་སྟེ།
བཅོམ་ལྡན་འདས་ངོ་མཚར་ཆེའོ།
།བདེ་བར་གཤེགས་པ་ཤིན་ཏུ་ངོ་མཚར་ཆེའོ།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་ནི་འདི་ལྟར་བྱང་ཆུབ་སེམས་དཔའ་སེམས་དཔའ་ཆེན་པོས་སེམས་ཅན་ཐམས་ཅད་ཡོངས་སུ་མ་བཏང་བའི་ཕྱིར་ཏེ།
རབ་འབྱོར་བྱང་ཆུབ་སེམས་དཔའ་སེམས་དཔའ་ཆེན་པོ་གང་གིས་སེམས་ཅན་ཐམས་ཅད་ཡོངས་སུ་མ་བཏང་བ་དེ་དག་གི་སྨོན་ལམ་གྱི་ཁྱད་པར་ནི་རྣམ་པ་དེ་ལྟ་བུར་འགྱུར་རོ།
།རབ་འབྱོར་བྱང་ཆུབ་སེམས་དཔའ་སེམས་དཔའ་ཆེན་པོ་གང་སེམས་ཅན་ཐམས་ཅད་ནི་བདག་གིས་ཡོངས་སུ་མ་བཏང་སྟེ།
དམ་པ་མ་ཡིན་པའི་ཆོས་ལ་གནས་པ་འདི་དག་ནི་བདག་གིས་ཡོངས་སུ་སྒྲོལ་པར་བྱའོ་ཞེས་དེ་ལྟ་བུའི་སེམས་མངོན་པར་སྒྲུབ་[^203K]ཅིང་ནམ་བྱང་ཆུབ་སེམས་དཔའ་སེམས་དཔའ་ཆེན་པོ་ཐབས་ལ་མཁས་པ་དང་ལྡན་པས་རྣམ་པར་ཐར་པའི་སྒོ་སྟོང་པ་ཉིད་ཀྱི་ཏིང་ངེ་འཛིན་མངོན་པར་སྒྲུབ་པ་[^204K]དང་།
རྣམ་པར་ཐར་པའི་སྒོ་མཚན་མ་མེད་པའི་[^205K]ཏིང་ངེ་འཛིན་མངོན་པར་སྒྲུབ་པ་[^206K]་།
[^207K]རྣམ་པར་ཐར་པའི་སྒོ་སྨོན་པ་མེད་པའི་ཏིང་ངེ་འཛིན་མངོན་པར་སྒྲུབ་པ་[^208K]དེའི་ཚེ།
ཇི་སྲིད་དུ་རྣམ་པ་ཐམས་ཅད་མཁྱེན་པ་ཉིད་མ་ཐོབ་ཀྱི་བར་དུ་བར་མདོར་ཡང་དག་པའི་མཐའ་མངོན་དུ་མི་བྱེད་པར་རིག་པར་བྱའོ་ཞེས་བྱ་བ་ནི་ཐུན་མོང་མ་ཡིན་པའི་ཐབས་ལ་མཁས་པ་ཡིན་ནོ།།
།།རབ་འབྱོར་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་གང་གི་ཚེ་འདི་ལྟ་སྟེ།
ནང་སྟོང་པ་ཉིད་དང་།
ཕྱི་སྟོང་པ་ཉིད་དང་།
ཕྱི་ནང་སྟོང་པ་ཉིད་དང་།
དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་བར་དང་།
དྲན་པ་ཉེ་བར་གཞག་པ་དང་།
ཡང་དག་པར་སྤོང་བ་དང་།
རྫུ་འཕྲུལ་གྱི་རྐང་པ་དང་།
དབང་པོ་དང་།
སྟོབས་དང་།
བྱང་ཆུབ་ཀྱི་ཡན་ལག་དང་།
འཕགས་པའི་ལམ་ཡན་ལག་བརྒྱད་པ་དང་།
རྣམ་པར་ཐར་པའི་སྒོ་གསུམ་དང་།
གནས་ཟབ་མོ་དེ་དག་ལ་བརྟག་པར་འདོད་པར་གྱུར་ན།
དེས་འདི་ལྟར་འདི་སྙམ་དུ་སེམས་ཅན་འདི་དག་ནི་ཡུན་རིང་པོ་ནས་བདག་ཏུ་འདུ་ཤེས་པ་དང་།
སེམས་ཅན་དུ་འདུ་ཤེས་པ་དང་།
སྲོག་ཏུ་འདུ་ཤེས་པ་དང་།
འགྲོ་བར་འདུ་ཤེས་པ་དང་།
གསོ་བར་འདུ་ཤེས་པ་དང་།
སྐྱེས་བུར་འདུ་ཤེས་པ་དང་།
གང་ཟག་ཏུ་འདུ་ཤེས་པ་དང་།
ཤེད་ལས་སྐྱེས་སུ་འདུ་ཤེས་པ་དང་།
ཤེད་བུར་འདུ་ཤེས་པ་དང་།
བྱེད་པ་པོར་འདུ་ཤེས་པ་དང་།
ཚོར་བ་པོར་འདུ་ཤེས་པ་དང་།
ཚོར་དུ་འཇུག་པ་པོར་འདུ་ཤེས་པས་དམིགས་པ་ལ་སྤྱོད་ཀྱིས་དེ་དག་གིས་དམིགས་པ་སྤང་བའི་ཕྱིར་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་ཏེ་ཆོས་བསྟན་པར་བྱའོ་སྙམ་དུ་སེམས་མངོན་པར་བསྒྲུབ་པར་བྱའོ།
།དེའི་ཚེ་བྱང་ཆུབ་སེམས་དཔའ་སེམས་དཔའ་ཆེན་པོ་རྣམ་པར་ཐར་པའི་སྒོ་སྟོང་པ་ཉིད་དང་མཚན་མ་མེད་པ་དང་སྨོན་པ་མེད་པའི་ཏིང་ངེ་འཛིན་ལ་སྙོམས་པར་འཇུག་ཀྱང་ཡང་དག་པའི་མཐའ་གང་མངོན་དུ་བྱས་པས་རྒྱུན་ཏུ་ཞུགས་པའི་འབྲས་བུ་ཐོབ་པ་དང་།
ལན་ཅིག་ཕྱིར་འོང་བ་དང་།
ཕྱིར་མི་འོང་བའི་འབྲས་བུ་དང་།
དགྲ་བཅོམ་པ་ཉིད་ཐོབ་པ་དང་།
རང་བྱང་ཆུབ་ཐོབ་པར་འགྱུར་བ་མངོན་དུ་མི་བྱེད་དོ།
།རབ་འབྱོར་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་སེམས་བསྐྱེད་པ་དེའི་དགེ་བའི་རྩ་བ་དེ་དག་དང་།
ཐབས་མཁས་པ་དང་ལྡན་པ་ནི་བར་མ་དོར་ཡང་དག་པའི་མཐའ་ཡང་མངོན་དུ་མི་བྱེད་དོ།
།[^209K]བསམ་གཏན་བཞི་དང་།
ཚད་མེད་པ་བཞི་དང་།
གཟུགས་མེད་པའི་སྙོམས་པར་འཇུག་པ་བཞི་དང་།
དྲན་པ་ཉེ་བར་གཞག་པ་བཞི་དང་།
ཡང་དག་པར་སྤོང་བ་བཞི་དང་།
རྫུ་འཕྲུལ་གྱི་རྐང་པ་བཞི་དང་།
དབང་པོ་ལྔ་དང་།
སྟོབས་ལྔ་དང་།
བྱང་ཆུབ་ཀྱི་ཡན་ལག་བདུན་དང་།
འཕགས་པའི་ལམ་ཡན་ལག་བརྒྱད་པ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པའི་ཏིང་ངེ་འཛིན་རྣམས་དང་།
ནང་སྟོང་པ་ཉིད་ནས་དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་བར་ལས་ཡོངས་སུ་ཉམས་པར་མི་འགྱུར་རོ[^210K]སྦྱིན་པའི་ཕ་རོལ་ཏུ་ཕྱིན་པ་ལས་ཡོངས་སུ་མི་ཉམས་སོ།
།ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དངབཟོད་པའི་ཕ་རོལ་ཏུ་ཕྱིན་པ་དང་།
བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་།
བསམ་གཏན་གྱི་ཕ་རོལ་ཏུ་ཕྱིན་པ་དང་།
ཤེས་རབ་ཀྱི་ཕ་རོལ་ཏུ་ཕྱིན་པ་ཡང་ཡོངས་སུ་མི་ཉམས་སོ།
།ནང་སྟོང་པ་ཉིད་དང་།
དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་བར་ཡང་ཡོངས་སུ་མི་ཉམས་སོ།
།དྲན་པ་ཉེ་བར་གཞག་པ་བཞི་དང་།
ཡང་དག་པར་སྤོང་བ་བཞི་དང་།
རྫུ་འཕྲུལ་གྱི་རྐང་པ་བཞི་དང་།
དབང་པོ་ལྔ་དང་།
སྟོབས་ལྔ་དང་།
བྱང་ཆུབ་ཀྱི་ཡན་ལག་བདུན་དང་།
འཕགས་པའི་ལམ་ཡན་ལག་བརྒྱད་པ་ཡང་ཡོངས་སུ་མི་ཉམས་སོ།
།འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་ཡང་ཡོངས་སུ་མི་ཉམས་སོ།
།རྣམ་པར་ཐར་པ་བརྒྱད་དང་མཐར་གྱིས་གནས་པའི་སྙོམས་པར་འཇུག་པ་དགུ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་ཡང་ཡོངས་སུ་མི་ཉམས་སོ།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་དངདེ་བཞིན་གཤེགས་པའི་སྟོབས་བཅུ་དང་།
མི་འཇིགས་པ་བཞི་[^211K]དང་།
སོ་སོ་ཡང་དག་པར་རིག་པ་བཞི་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་བཅྭ་བརྒྱད་དང་།
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱང་ཡོངས་སུ་མི་ཉམས་སོ།
།རབ་འབྱོར་དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་དེའི་ཚེ་བྱང་ཆུབ་ཀྱི་ཕྱོགས་ཀྱི་ཆོས་[^212K]རྣམས་དང་ལྡན་པ་ཡིན་ཏེ།
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་ཀྱི་བར་དུ་ཡོངས་སུ་ཉམས་པར་མི་འགྱུར་ཏེ།
ཐབས་མཁས་པས་ཡོངས་སུ་བཟུང་བའི་[^213K]བྱང་ཆུབ་སེམས་དཔའ་སེམས་དཔའ་ཆེན་པོ་དེ་ནི་དགེ་བའི་ཆོས་རྣམས་ཀྱི་[^214K]རྣམ་པར་འཕེལ་ཞིང་།
དེའི་དབང་པོ་རྣམས་ཀྱང་ཆེས་རྣོ་བར་འགྱུར་[^215K]ཏེ།
ཉན་ཐོས་དང་རང་སངས་རྒྱས་ཀྱིས་[^216K]ལྟ་བུ་མ་ཡིན་པར་འགྱུར་རོ་ཞེས་བྱ་བ་ནི་མ་ཆགས་པའི་ཐབས་ལ་མཁས་པ་ཡིན་ནོ།།
།།རབ་འབྱོར་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་ནི་འདི་སྙམ་དུ་སེམས་ཅན་འདི་དག་ནི་ཡུན་རིང་པོ་ནས་ཕྱིན་ཅི་ལོག་བཞི་ལ་སྤྱོད་[^217K]སྤྱོད་པ།
རྟག་པར་འདུ་ཤེས་པ་དང་།
བདེ་བར་འདུ་ཤེས་པ་དང་།
བདག་ཏུ་འདུ་ཤེས་པ་དང་།
སྡུག་པར་འདུ་ཤེས་པ་ལ་སྤྱོད་སྤྱོད་པ་ཡིན་གྱིས།
དེ་དག་གི་ཕྱིར་བྱང་ཆུབ་ཏུ་སྤྱད་པར་བྱའོ།
།བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་ནས།
ཅི་ནས་ཀྱང་རྟག་ཅེས་བྱ་བའམ།བདེ་ཞེས་བྱ་བའམ།
བདག་ཅེས་བྱ་བའམ།
སྡུག་ཅེས་བྱ་བར་ཡོངས་སུ་རྒྱུ་བ་མེད་པར་ཆོས་བསྟན་པར་བྱའོ་སྙམ་སྟེ།
སེམས་བསྐྱེད་པ་དེ་ལྟ་བུ་དག་དང་ལྡན་ལ་[^218K]ཐབས་མཁས་པས་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པས་དེ་བཞིན་གཤེགས་པའི་སྟོབས་བཅུ་ཡོངས་སུ་མ་རྫོགས།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།
སངས་རྒྱས་ཀྱི་ཆོས་མ་འདྲེས་པ་བཅྭ་བརྒྱད་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་ཡོངས་སུ་མ་རྫོགས་པར་ཡང་དག་པའི་མཐའ་མངོན་དུ་མི་བྱེད་དོ།
།དེའི་ཚེ་བྱང་ཆུབ་སེམས་དཔའ་སེམས་དཔའ་ཆེན་པོ་རྣམ་པར་ཐར་པའི་སྒོ་སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པའི་ཏིང་ངེ་འཛིན་ལ་སྙོམས་པར་འཇུག་ཀྱང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་[^219K]ཀྱི་བར་དུ་ཡང་དག་པའི་མཐའ་མངོན་དུ་མི་བྱེད་དོ།
།རབ་འབྱོར་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་ནི་འདི་སྙམ་དུ་སེམས་ཅན་འདི་དག་ནི་ཡུན་རིང་པོ་ནས་དམིགས་པ་ལ་སྤྱོད་པ་སྟེ།
བདག་ཅེས་བྱ་ཅེས་བྱ་བའམ[^220K]འམ།
སེམས་ཅན་དང་།
སྲོག་དང་།
འགྲོ་བ་དང་།
སྐྱེས་བུ་དང་།
གང་ཟག་དང་།
ཤེད་ལས་སྐྱེས་དང་།
ཤེད་བུ་དང་།
བྱེད་པ་པོ་དང་།
ཚོར་བ་པོ་དང་།
ཤེས་པ་པོ་དང་།
མཐོང་བ་པོ་ཞེས་བྱ་བའམ།
གཟུགས་ཞེས་བྱ་བའམ།ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་ཞེས་བྱ་བའམ།
སྐྱེ་མཆེད་ཅེས་བྱ་བའམ།
ཁམས་ཞེས་བྱ་བའམ།
རྟེན་ཅིང་འབྲེལ་པར་འབྱུང་བཞེས་བྱ་བའམ།
ཕ་རོལ་ཏུ་ཕྱིན་པ་རྣམས་ཞེས་བྱ་བའམ།
སྟོང་པ་ཉིད་རྣམས་ཞེས་བྱ་བའམ།
བྱང་ཆུབ་ཀྱི་ཕྱོགས་ཀྱི་ཆོས་[^221K]རྣམས་ཞེས་བྱ་བའམ།
འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་ཞེས་བྱ་བའམ།
རྣམ་པར་ཐར་པ་དང་།
མཐར་གྱིས་གནས་པའི་སྙོམས་པར་འཇུག་པ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་ཞེས་བྱ་བའམ།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་ཞེས་བྱ་བའམ།
དེ་བཞིན་གཤེགས་པའི་སྟོབས་དང་།
མི་འཇིགས་པ་དང་།
སོ་སོ་ཡང་དག་པར་རིག་པ་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་རྣམས་ཞེས་བྱ་བར་དམིགས་པ་ལ་སྤྱོད་སྤྱོད་པ་ཡིན་གྱིས།
དེ་ལ་བདག་གིས་ཅི་ནས་ཀྱང་བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་ནས།
སེམས་ཅན་རྣམས་ཀྱི་དམིགས་པའི་ཉེས་པ་དེ་དག་མེད་པར་བྱའོ་སྙམ་སྟེ།
སེམས་བསྐྱེད་པ་དེ་ལྟ་བུ་དག་དང་ལྡན་ལ།ཐབས་ལ་མཁས་པས་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པས་དེ་བཞིན་གཤེགས་པའི་སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།
སངས་རྒྱས་ཀྱི་ཆོས་མ་འདྲེས་པ་བཅྭ་བརྒྱད་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་ཡོངས་སུ་མ་རྫོགས་པར་ཡང་དག་པའི་མཐའ་མངོན་དུ་མི་བྱེད་དེ།
དེའི་ཚེ་བྱང་ཆུབ་སེམས་དཔའ་སེམས་དཔའ་ཆེན་པོ་རྣམ་པར་ཐར་པའི་སྒོ་སྟོང་པ་ཉིད་དང་མཚན་མ་མེད་པ་དང་།
སྨོན་པ་མེད་པའི་ཏིང་ངེ་འཛིན་སྒོམ་པ་ཡོངས་སུ་རྫོགས་པར་འགྱུར་རོ།
།ཞེས་བྱ་བ་ནི་མི་དམིགས་པའི་ཐབས་ལ་མཁས་པ་ཡིན་ནོ།།
།།རབ་འབྱོར་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
འདི་སྙམ་དུ་སེམས་ཅན་འདི་དག་ནི་ཡུན་རིང་པོ་ནས་མཚན་མ་ལ་སྤྱོད་སྤྱོད་པ་སྟེ།
བུད་མེད་ཀྱི་མཚན་མའམ།
སྐྱེས་པའི་མཚན་མའམ།
གཟུགས་ཀྱི་མཚན་མའམ།
ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པའི་མཚན་མའམ།
སྐྱེ་མཆེད་དང་།
ཁམས་དང་།
རྟེན་ཅིང་འབྲེལ་པར་འབྱུང་བའི་མཚན་པའམ།
ཕ་རོལ་ཏུ་ཕྱིན་པ་རྣམས་དང་།
སྟོང་པ་ཉིད་ཐམས་ཅད་དང་།
བྱང་ཆུབ་ཀྱི་ཕྱོགས་ཀྱི་ཆོས་རྣམས་ཀྱི་མཚན་མའམ།
སངས་རྒྱས་ཀྱི་ཆོས་མ་འདྲེས་པའི་བར་གྱི་མཚན་མའམ།
རྣམ་པ་ཐམས་ཅད་མཁྱེན་པ་ཉིད་ཀྱི་བར་གྱི་མཚན་མ་ལ་སྤྱོད་སྤྱོད་པ་ཡིན་གྱི།
དེ་ལ་བདག་གིས་ཅི་ནས་ཀྱང་བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་[^222K]སངས་རྒྱས་ནས།
སེམས་ཅན་རྣམས་ཀྱི་ཉེས་པ་དེ་དག་མེད་པར་བྱའོ་སྙམ་སྟེ།
དེ་སེམས་བསྐྱེད་པ་དེ་ལྟ་བུ་དང་ལྡན་ལ།
ཐབས་མཁས་པས་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པས།དེ་བཞིན་གཤེགས་པའི་སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།
སངས་རྒྱས་ཀྱི་ཆོས་མ་འདྲེས་པ་བཅྭ་བརྒྱད་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་ཡོངས་སུ་མ་རྫོགས་པར་ཡང་དག་པའི་མཐའ་མངོན་དུ་མི་བྱེད་དེ།
དེའི་ཚེ་བྱང་ཆུབ་སེམས་དཔའ་སེམས་དཔའ་ཆེན་པོའི་རྣམ་པར་ཐར་པའི་སྒོ་སྟོང་པ་ཉིད་དང་མཚན་མ་[^223K]མེད་པ་དང་།
སྨོན་པ་མེད་པའི་ཏིང་ངེ་འཛིན་སྒོམ་པ་[^224K]ཡོངས་སུ་རྫོགས་པར་འགྱུར་རོ་ཞེས་བྱ་བ་ནི་མཚན་མ་མེད་པའི་ཐབས་ལ་མཁས་པ་ཡིན་ནོ།།
།།རབ་འབྱོར་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
འདི་སྙམ་དུ་སེམས་ཅན་འདི་དག་ནི་ཡུན་རིང་པོ་ནས་སྨོན་ལམ་ལ་སྤྱོད་སྤྱོད་པ་སྟེ།
འདི་ལྟར་བརྒྱ་བྱིན་དང་།
ཚངས་པ་ཚངས་པ་དང[^225K]།
འཇིག་རྟེན་སྐྱོང་བ་སྐྱོང་བ་དང[^226K]།
འཁོར་ལོས་སྒྱུར་བ་ལ་མངོན་པར་དགའོ།
།གཟུགས་ལ་མངོན་པར་དགའོ།
།ཚོར་བ་དང་།
འདུ་ཤེས་དང་།
འདུ་བྱེད་རྣམས་[^227K]དང་།
རྣམ་པར་ཤེས་པ་ལ་མངོན་པར་དགའོ།
།རྣམ་པ་ཐམས་ཅད་མཁྱེན་པ་ཉིད་ཀྱི་བར་ལ་མངོན་པར་དགའོ།
།དེ་ལྟ་བས་ན་དེ་དག་གི་དོན་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་ཏེ།
ཅི་ནས་ཀྱང་སེམས་ཅན་ཐམས་ཅད་[^228K]ཀྱི་སྨོན་ལམ་གྱི་ཉེས་པ་དེ་དག་མེད་པར་འགྱུར་བ་དེ་ལྟར་ཆོས་བསྟན་པར་བྱའོ་སྙམ་སྟེ།
རབ་འབྱོར་དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་སེམས་བསྐྱེད་པ་དེ་དག་དང་ལྡན་ལ།
ཐབས་ལ་མཁས་པས་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པས་རྣམ་པར་ཐར་པའི་སྒོ་སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པའི་ཏིང་ངེ་འཛིན་སྒོམ་པ་[^229K]ཡོངས་སུ་རྫོགས་པར་འགྱུར་ཏེ།
དེ་བཞིན་གཤེགས་པའི་སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།
སངས་རྒྱས་ཀྱི་ཆོས་མ་འདྲེས་པ་བཅྭ་བརྒྱད་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་ཡོངས་སུ་མ་རྫོགས་ཤིང་།
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་[^230K]ཀྱི་བར་དུ་ཡང་དག་པའི་མཐའ་མངོན་དུ་མི་བྱེད་དོ།
།རབ་འབྱོར་བྱང་ཆུབ་སེམས་དཔའ་སེམས་དཔའ་ཆེན་པོ་ཕ་རོལ་ཏུ་ཕྱིན་པ་དྲུག་ལ་སྤྱོད་པ་དང་།
ནང་སྟོང་པ་ཉིད་དང་།
དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་བར་ལ་སྤྱོད་པ་དང་།
དྲན་པ་ཉེ་བར་གཞག་པ་རྣམས་ལ་སྤྱོད་པ་དང་།
ཡང་དག་པར་སྤོང་བ་དང་།
རྫུ་འཕྲུལ་གྱི་རྐང་པ་དང་།
དབང་པོ་དང་།
སྟོབས་དང་།
བྱང་ཆུབ་ཀྱི་ཡན་ལག་དང་།
འཕགས་པའི་ལམ་ཡན་ལག་བརྒྱད་པ་ལ་སྤྱོད་པ་དང་།
འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་ལ་སྤྱོད་པ་དང་།
མཐར་གྱིས་གནས་པའི་སྙོམས་པར་འཇུག་པ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་ལ་སྤྱོད་པ་དང་།
དེ་བཞིན་གཤེགས་པའི་སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་བཅྭ་བརྒྱད་ལ་སྤྱོད་པ་དང་།
འདྲིས་པར་བྱེད་ཅིང་དེ་ལྟ་བུའི་ཡེ་ཤེས་མཐོང་བ་དང་ལྡན་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི་མངོན་པར་འདུ་བྱ་བ་མེད་པར་ལྟུང་བའམ།
ཁམས་གསུམ་པ་དང་ལྷན་ཅིག་གནས་པའི་གནས་མེད་སྐབས་མེད་དེ།
དེ་ནི་གནས་མ་ཡིན་ནོ་ཞེས་བྱ་བ་ནི་སྨོན་པ་མེད་པའི་ཐབས་ལ་མཁས་པ་ཡིན་ནོ།།
།།རབ་འབྱོར་བྱང་ཆུབ་སེམས་དཔའ་སེམས་དཔའ་ཆེན་པོ་དེ་ལྟར་སྤྱོད་ཅིང་།
བྱང་ཆུབ་ཀྱི་ཕྱོགས་ཀྱི་ཆོས་འདི་དག་ལ་ཡོངས་སུ་འདྲིས་པར་བྱེད་པ་དེ་ལ་ཇི་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་འདོད་པས་ཆོས་འདི་དག་ལ་སྤྱད་[^231K]དེ་ཡོངས་སུ་འདྲིས་པར་བྱས་ནས།
སྟོང་པ་ཉིད་དང་།
ཡང་དག་པའི་མཐའ་གང་རྟོགས་པས་རྒྱུན་དུ་ཞུགས་པའི་འབྲས་བུ་ཐོབ་པར་འགྱུར་བ་དང་།
ལན་ཅིག་ཕྱིར་འོང་བའི་འབྲས་བུ་དང་།
ཕྱིར་མི་འོང་བའི་འབྲས་བུ་དང་།
དགྲ་བཅོམ་པ་ཉིད་དང་།
རང་བྱང་ཆུབ་ཐོབ་པར་འགྱུར་བའི་སྟོང་པ་ཉིད་མངོན་དུ་མི་བྱེད་ཅིང་།
ཡང་དག་པའི་མཐའ་མངོན་དུ་མེད་བྱེད་པ་ཡིན་ནོ།
།[^232K]ཇི་ལྟར་ན་མཚན་མ་མེད་པ་དང་།
སྨོན་པ་མེད་པ་དང་།
མངོན་པར་འདུ་བྱ་བ་མེད་པ་དང་།
སྐྱེ་བ་མེད་པ་དང་།
དངོས་པོ་མེད་པ་མངོན་དུ་མི་བྱེད་ལ།
[^233K]ཤེས་རབ་ཀྱི་ཕ་རོལ་ཏུ་ཕྱིན་པ་ཡང་[^234K]སྒོམ་པ་ཡིན་ཞེས་དྲི་བར་བྱའོ།
།རབ་འབྱོར་གལ་ཏེ་བྱང་ཆུབ་སེམས་དཔའ་སེམས་དཔའ་ཆེན་པོ་དེ་ལ་བྱང་ཆུབ་སེམས་དཔའ་དག་གིས་འདི་སྐད་དུ་དྲིས་པ་ན།
འདི་སྐད་དུ་ཁྱེད་ཀྱིས་སྟོང་པ་ཉིད་ཁོ་ན་ཡིད་ལ་བྱ།
ཁྱེད་ཀྱི་མཚན་མ་མེད་པ་ཉིད་ཡིད་ལ་བྱ།
ཁྱེད་ཀྱིས་སྨོན་པ་མེད་པ་ཉིད་ཡིད་ལ་བྱ།
ཁྱེད་ཀྱིས་མངོན་པར་འདུ་བྱ་བ་མེད་པ་ཉིད་ཡིད་ལ་བྱ།
ཁྱེད་ཀྱིས་སྐྱེ་བ་མེད་པ་ཉིད་ཡིད་ལ་བྱ།
ཁྱེད་ཀྱིས་འགག་པ་མེད་པ་ཉིད་ཡིད་ལ་བྱ།
ཁྱེད་ཀྱིས་དངོས་པོ་མེད་པ་ཉིད་ཡིད་ལ་བྱ་སྟེ།
སེམས་ཅན་ཐམས་ཅད་ཀྱང་ཡོངས་སུ་མི་གཏང་[^235K]བར་བྱའོ་ཞེས་ལུང་སྟོན་པར་བྱེད་ན།
རབ་འབྱོར་བྱང་ཆུབ་སེམས་དཔའ་སེམས་དཔའ་ཆེན་པོ་དེ་དག་གིས་བྱང་ཆུབ་སེམས་དཔའ་སེམས་དཔའ་ཆེན་པོ་འདི་ནི་སངས་རྒྱས་བཅོམ་ལྡན་འདས་དེ་དག་གིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ལུང་བསྟན་པ་ཡིན་ནོ་ཞེས་བྱ་བར་རིག་པར་བྱའོ།
།དེ་ཅིའི་ཕྱིར་ཞེ་ན།
དེ་ནི་འདི་ལྟར་ཕྱིར་མི་ལྡོག་པའི་བྱང་ཆུབ་སེམས་དཔའ་སེམས་དཔའ་ཆེན་པོའི་ཡོངས་སུ་འདྲིས་པར་བྱ་བ་དེ་བརྗོད་དོ།
།དེ་ལུང་སྟོན་ཏོ།
།དེ་རབ་ཏུ་འབྱེད་དོ།
།རབ་འབྱོར་གལ་ཏེ་བྱང་ཆུབ་སེམས་དཔའ་སེམས་དཔའ་ཆེན་པོ་དེ་ལ་དེ་སྐད་དུ་དྲིས་ན་འདི་སྐད་ཁྱེད་ཀྱིས་སྟོང་པ་ཉིད་ལ་ཡོངས་སུ་འདྲེས་པར་མི་བྱའོ།
།ཁྱེད་ཀྱི་མཚན་མ་མེད་པ་དང་།
སྨོན་པ་མེད་པ་དང་།
མངོན་པར་འདུ་བྱ་བ་མེད་པ་དང་།
སྐྱེ་བ་མེད་པ་དང་།
དངོས་པོ་མེད་པ་ལ་ཡོངས་སུ་འདྲིས་པར་མི་བྱ་སྟེ།
ཁྱེད་ཀྱིས་བྱང་ཆུབ་ཀྱི་ཕྱོགས་ཀྱི་ཆོས་རྣམས་ལ་ཡོངས་སུ་འདྲིས་པར་མི་བྱའོ།
།སེམས་ཅན་ཐམས་ཅད་ལ་ཀུན་ཏུ་དམིགས་པར་ཡང་མི་བྱའོ་ཞེས་ལུང་སྟོན་ན།
རབ་འབྱོར་བྱང་ཆུབ་སེམས་དཔའ་སེམས་དཔའ་ཆེན་པོ་དེ་དག་གིས་བྱང་ཆུབ་སེམས་དཔའ་སེམས་དཔའ་ཆེན་པོ་འདི་ནི་སངས་རྒྱས་བཅོམ་ལྡན་འདས་དེ་དག་གིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ལུང་བསྟན་པ་མ་ཡིན་ནོ་ཞེས་བྱ་བར་རིག་པར་བྱའོ།
།དེ་ཅིའི་ཕྱིར་ཞེ་ན།
དེ་ནི་འདི་ལྟར་ཕྱིར་མི་ལྡོག་པའི་བྱང་ཆུབ་སེམས་དཔའ་སེམས་དཔའ་ཆེན་པོའི་ཡོངས་སུ་འདྲིས་པར་བྱ་བ་[^236K]དེ་མི་བརྗོད་ཅིང་ལུང་མི་སྟོན་ལ།རབ་ཏུ་མི་འབྱེད་པའི་ཕྱིར་ཏེ།
ཕྱིར་མི་ལྡོག་པའི་བྱང་ཆུབ་སེམས་དཔའ་སེམས་དཔའ་ཆེན་པོའི་ཆོས་གང་ཡིན་པ་དེ་མི་བརྗོད་པ་དང་།
ལུང་མི་སྟོན་པ་དང་།
རབ་ཏུ་མི་འབྱེད་པའི་བྱང་ཆུབ་སེམས་དཔའ་སེམས་དཔའ་ཆེན་པོ་དེ་དག་གིས་བྱང་ཆུབ་སེམས་དཔའ་སེམས་དཔའ་ཆེན་པོ་འདི་ནི་ཡོངས་སུ་འདྲིས་པར་བྱས་ནས།
ཕྱིར་མི་ལྡོག་པའི་བྱང་ཆུབ་སེམས་དཔའ་སེམས་དཔའ་ཆེན་པོས་ཕྱིར་མི་ལྡོག་པའི་ས་ནོན་པས་བསྲབས་པའི་[^237K]ས་ནོན་པ་མ་ཡིན་ནོ་ཞེས་བྱ་བར་རིག་པར་བྱའོ་ཞེས་བྱ་བ་[^238K]ནི་ཕྱིར་མི་ལྡོག་པའི་རྟགས་ཀྱི་ཐབས་ལ་མཁས་པ་ཡིན་ནོ།།
།།གསོལ་པ།
བཅོམ་ལྡན་འདས་གང་གིས་སླར་མི་ལྡོག་པར་འགྱུར་པའི་རྣམ་གྲངས་དེ་ལྟ་བུ་མཆིས་སམ།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་ནི་ཡོད་དེ།
གལ་ཏེ་བྱང་ཆུབ་སེམས་དཔའ་སེམས་དཔའ་ཆེན་པོས་ཕ་རོལ་ཏུ་ཕྱིན་པ་དྲུག་ཐོས་ཀྱང་རུང་།
མ་ཐོས་ཀྱང་རུང་སྟེ།
ཕྱིར་མི་ལྡོག་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ཇི་ལྟ་བ་བཞིན་དུ་ལན་ལྡོན་པའོ།
།གསོལ་པ།
བཅོམ་ལྡན་འདས་དེའི་སླད་དུ་བྱང་ཆུབ་ཏུ་སྤྱོད་པ་ནི་མང་སྟེ།
ཕྱིར་མི་ལྡོག་པའི་བྱང་ཆུབ་སེམས་དཔའ་སེམས་དཔའ་ཆེན་པོས་ཡོངས་སུ་སྦྱངས་པའི་[^239K]སའམ།ཡོངས་སུ་སྦྱངས་པ་[^240K]མ་ལགས་པའི་ས་ལ་གནས་པ་བཞིན་དུ་ལན་འདེབས་པ་ནི་ཉུང་ངོ་།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་དེ་བཞིན་ནོ།
།དེ་དེ་བཞིན་ཏེ།
དེ་ཅིའི་ཕྱིར་ཞེ་ན།
རབ་འབྱོར་དེ་ནི་འདི་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་གང་ཕྱིར་མི་ལྡོག་པའི་ཡེ་ཤེས་ཀྱི་སར་ལུང་བསྟན་པ་དེ་དག་ནི་ཉུང་སྟེ།
གང་ལུང་བསྟན་པ་དེ་དག་ནི་རྣམ་པ་དེ་བཞིན་དུ་ལན་ལྡོན་ཏེ།
གང་རྣམ་པ་ལྟར་[^241K]ལན་ལྡོན་པ་དེ་དག་ནི་དགེ་བའི་རྩ་བ་འབར་བ་བསྐྱེད་པར་རིག་པར་བྱའོ།
།རབ་འབྱོར་བྱང་ཆུབ་སེམས་དཔའ་སེམས་དཔའ་ཆེན་པོ་དེ་[^242K]ནི་ལྷ་དང་མི་དང་ལྷ་མ་ཡིན་དུ་བཅས་པའི་འཇིག་རྟེན་གྱིས་མི་འཕྲོགས་པ་[^243K]ཡིན་ནོ་ཞེས་བྱ་བ་ནི་ཡུལ་ཚད་མེད་པ་ལ་ཐབས་མཁས་པ་ཡིན་ཏེ།
འདི་དག་གིས་ནི་ཐབས་ལ་མཁས་པ་གསུངས་སོ།
།དེ་ལྟར་རྣམ་པ་ཀུན་མངོན་པར་རྫོགས་པར་རྟོགས་པ་གསུངས་པ་ཡིན་ནོ།
།བཅོམ་ལྡན་འདས་མ་ཤེས་རབ་ཀྱི་ཕ་རོལ་ཏུ་ཕྱིན་པ་སྟོང་ཕྲག་ཉི་ཤུ་ལྔ་པ།
མངོན་པར་རྟོགས་པ་རྒྱན་གྱི་རྗེས་སུ་འབྲངས་ནས་དག་པར་གཏུགས་པ་ལས།
རྣམ་པ་ཀུན་མངོན་པར་རྫོགས་པར་རྟོགས་པའི་དབང་དུ་བྱས་པ་དེ་བཞིན་ཉིད་ཀྱི་ལེའུ་སྟེ་བཞི་པའོ།།
།།དེ་ནས་ཡང་བཅོམ་ལྡན་འདས་ཀྱིས་ཚེ་དང་ལྡན་པ་རབ་འབྱོར་ལ་འདི་སྐད་ཅེས་བཀའ་སྩལ་ཏོ།
།རབ་འབྱོར་གལ་ཏེ་བྱང་ཆུབ་སེམས་དཔའ་སེམས་དཔའ་ཆེན་པོས་[^244K]རྨི་ལམ་ན་ཡང་ཆོས་ཐམས་ཅད་རྨི་ལམ་དང་འདྲ་བ་ཉིད་དུ་ལྟ[^245K]།
ཆོས་ཐམས་ཅད་སྒྲ་བརྙན་དང་འདྲ་བ་དང་།
མིག་ཡོར་དང་འདྲ་བ་དང་།
སྤྲུལ་པ་དང་འདྲ་བ་དང་།
དྲི་ཟའི་གྲོང་ཁྱེར་དང་འདྲ་བར་ལྟ་བ་[^246K]མངོན་དུ་བྱེད་ན།
རབ་འབྱོར་འདི་ནི་ཕྱིར་མི་ལྡོག་པའི་བྱང་ཆུབ་སེམས་དཔའ་སེམས་དཔའ་ཆེན་པོའི་ཕྱིར་མི་ལྡོག་པའི་མཚན་ཉིད་དུ་རིག་པར་བྱའོ་ཞེས་བྱ་བ་ནི་རྟགས་དང་པོ་ཡིན་ནོ།།
།།རབ་འབྱོར་གཞན་ཡང་གལ་ཏེ་བྱང་ཆུབ་སེམས་དཔའ་སེམས་དཔའ་ཆེན་པོས་རྨི་ལམ་ན་ཡང་ཉན་ཐོས་ཀྱི་སའམ།
རང་སངས་རྒྱས་ཀྱི་སའམ།ཁམས་གསུམ་པ་ལ་འདོད་པའི་སེམས་མི་བསྐྱེད།
ལེགས་པའི་སེམས་མི་བསྐྱེད་ན།
རབ་འབྱོར་འདི་ནི་ཕྱིར་མི་ལྡོག་པའི་བྱང་ཆུབ་སེམས་དཔའ་སེམས་དཔའ་ཆེན་པོའི་ཕྱིར་མི་ལྡོག་པའི་རྟགས་སུ་རིག་པར་བྱའོ་ཞེས་བྱ་བ་ནི་རྟགས་གཉིས་པ་ཡིན་ནོ།།
།།རབ་འབྱོར་གཞན་ཡང་གལ་ཏེ་བྱང་ཆུབ་སེམས་དཔའ་སེམས་དཔའ་ཆེན་པོས་རྨི་ལམ་ན་ཡང་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཞམ་འབྲིང་བརྒྱ་ཕྲག་དུ་མ་དང་།
ཞམ་འབྲིང་སྟོང་ཕྲག་དུ་མ་དང་།
ཞམ་འབྲིང་བརྒྱ་སྟོང་ཕྲག་དུ་མ་དང་།
ཞམ་འབྲིང་བྱེ་བ་ཕྲག་དུ་མ་དང་།
ཞམ་འབྲིང་བྱེ་བ་བརྒྱ་ཕྲག་དུ་མ་་།
[^247K]ཞམ་འབྲིང་བྱེ་བ་བརྒྱ་སྟོང་ཕྲག་དུ་མ་དང་།
ཞམ་འབྲིང་བྱེ་བ་ཁྲག་ཁྲིག་བརྒྱ་སྟོང་ཕྲག་[^248K]དུ་མ་མངའ་བ།
དགེ་སློང་དང་།
དགེ་སློང་མ་དང་།
དགེ་བསྙེན་དང་།
དགེ་བསྙེན་མ་དང་།
ལྷ་དངཀླུ་དང་།
གནོད་སྦྱིན་དང་།
དྲི་ཟ་དང་།
ལྷ་མ་ཡིན་དང་།
ནམ་མཁའ་ལྡིང་དང་།
མིའམ་ཅི་དང་།
ལྟོ་འཕྱེ་ཆེན་པོ་མང་པོས་ཀུན་ནས་བསྐོར་ཞིང་མདུན་དུ་བྱས་ཏེ་ཆོས་སྟོན་པ་མཐོང་ལ།
དེས་ཆོས་དེ་ཐོས་ཏེ་ཐོས་ནས་ཆོས་དེའི་དོན་ཤེས་པར་བྱའོ་ཞེས་ཆོས་དང་རྗེས་སུ་མཐུན་པའི་ཆོས་ལ་ཞུགས་ཤིང་གནས་པ་དང་།
མཐུན་པར་ཞུགས་ཏེ་རྗེས་སུ་མཐུན་པའི་ཆོས་ལ་སྤྱོད་པ་མཐོང་ན།
རབ་འབྱོར་འདི་ཡང་ཕྱིར་མི་ལྡོག་པའི་བྱང་ཆུབ་སེམས་དཔའ་སེམས་དཔའ་ཆེན་པོའི་ཕྱིར་མི་ལྡོག་པའི་མཚན་ཉིད་དུ་རིག་པར་བྱའོ་ཞེས་བྱ་བ་ནི་རྟགས་གསུམ་པ་ཡིན་ནོ།།
།།རབ་འབྱོར་གཞན་ཡང་གལ་ཏེ་བྱང་ཆུབ་སེམས་དཔའ་སེམས་དཔའ་ཆེན་པོས་རྨི་ལམ་ན་ཡང་དེ་བཞིན་[^249K]གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ནམ་མཁའ་ལ་ཡང་[^250K]འཕགས་ཤིང་དགེ་སློང་གི་དགེ་འདུན་ལ་ཆོས་སྟོན་པ་མི་ཆེན་པོའི་མཚན་སུམ་ཅུ་རྩ་གཉིས་དང་ལྡན་པ།
འོད་འདོམ་གང་པ་[^251K]མངའ་བ།
རྫུ་འཕྲུལ་དང་ཆོ་འཕྲུལ་མང་པོ་སྟོན་པ།
སྤྲུལ་པ་མང་པོས་སྤྲུལ་པ་མཛད་ཅིང་།
སྤྲུལ་པ་དེ་དག་ཀྱང་འཇིག་རྟེན་གྱི་ཁམས་གཞན་དག་ཏུ་སངས་རྒྱས་ཀྱི་བྱ་བ་བྱེད་པ་མཐོང་ན།
རབ་འབྱོར་འདི་ཡང་ཕྱིར་མི་ལྡོག་པའི་བྱང་ཆུབ་སེམས་དཔའ་སེམས་དཔའ་ཆེན་པོའི་ཕྱིར་མི་ལྡོག་པའི་མཚན་ཉིད་དུ་རིག་པར་བྱའོ་ཞེས་བྱ་བ་ནི་རྟགས་བཞི་པ་ཡིན་ནོ།།
།།རབ་འབྱོར་གཞན་ཡང་གལ་ཏེ་བྱང་ཆུབ་སེམས་དཔའ་སེམས་དཔའ་ཆེན་པོས་རྨི་ལམ་ན་ཡང་གྲོང་བཅོམ་པ་དང་།
གྲོང་ཁྱེར་བཅོམ་པ་དང་།
མེ་ཐར་བའམ།
གཅན་གཟན་ཁྲོ་བོ་མཐོང་ངམ།
དེ་མ་ཡིན་པའི་རི་དྭགས་གཏུམ་པོའི་རྣམ་པ་མཐོང་ངམ།
མགོ་བཅད་པར་གྱུར་བ་མཐོང་ངམ།
དེ་མ་ཡིན་པའི་འཇིགས་ཤིང་མི་བཟད་པ་[^252K]དང་དངང་བར་[^253K]གྱུར་པ་མཐོང་ངམ།
སྡུག་བསྔལ་བ་[^254K]དང་།
ཡིད་མི་བདེ་བ་དང་།
འཁྲུག་པ་མཐོང་ངམ།
བཀྲེས་པའམ་སྐོམ་པ་མཐོང་ངམ།
ཕ་ཤི་བའམ།
མ་ཤི་བའམ།
ཕུ་ནུ་ཤི་བའམ།
བུ་སྲིང་ཤི་བའམ།
གྲོགས་པོའམ་གཉེན་བཤེས་ཤི་བ་མཐོང་ན་མྱ་ངན་དང་།
འཇིགས་པ་དང་།
བྲེད་པ་དང་།
ཀུན་ཏུ་སྐྲག་པར་མི་འགྱུར་ཏེ།
མི་དང་།
ཀུན་ཏུ་མི་སྐྲག
།ཀུན་ཏུ་སྐྲག་པས་ཟིན་པར་མི་འགྱུར་ཏེ།
རྨི་ལམ་དེ་རྨིས་པའི་འོག་ཏུ་སང་ནས་ཀྱང་འདི་སྙམ་སྟེ།
ཀྱེ་མ་ཁམས་གསུམ་པ་འདི་དག་ཀྱང་རྨི་ལམ་ལྟ་བུ་སྟེ།
བདག་གིས་ཀྱང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་ནས་ཁམས་གསུམ་པའི་སེམས་ཅན་[^255K]ཐམས་ཅད་རྨི་ལམ་ལྟ་བུར་བསྟན་པར་བྱའོ་སྙམ་ན།
རབ་འབྱོར་འདི་ཡང་ཕྱིར་མི་ལྡོག་པའི་བྱང་ཆུབ་སེམས་དཔའ་སེམས་དཔའ་ཆེན་པོའི་[^256K]ཕྱིར་མི་ལྡོག་པའི་མཚན་ཉིད་དུ་རིག་པར་བྱའོ་ཞེས་བྱ་བ་ནི་རྟགས་ལྔ་པ་ཡིན་ནོ།།
།།རབ་འབྱོར་གཞན་ཡང་ཕྱིར་མི་ལྡོག་པའི་བྱང་ཆུབ་སེམས་དཔའ་སེམས་དཔའ་ཆེན་པོ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་ནས།
དེའི་ཚེ་སངས་རྒྱས་ཀྱི་ཞིང་ན་ངན་སོང་གསུམ་པོ་ཐམས་ཅད་དུ་ཐམས་ཅད་རྣམ་པ་ཐམས་ཅད་དུ་ཐམས་ཅད་མེད་པར་འགྱུར་བར་ཇི་ལྟར་རིག་པར་བྱ་ཞེ་ན།
གལ་ཏེ་བྱང་ཆུབ་སེམས་དཔའ་སེམས་དཔའ་ཆེན་པོ་རྨི་ལམ་དུ་སེམས་ཅན་དམྱལ་བ་པའི་[^257K]སེམས་ཅན་མཐོང་ངམ།
བྱོལ་སོང་གི་སྐྱེ་གནས་པའི་སེམས་ཅན་ནམ།
གཤིན་རྗེའི་འཇིག་རྟེན་པའི་སེམས་ཅན་མཐོང་ན།
དྲན་པ་གང་ཐོབ་པས་འདི་སྙམ་དུ་བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་ནས།
སངས་རྒྱས་ཀྱི་ཞིང་དེ་ན་ངན་སོང་གསུམ་པོ་ཐམས་ཅད་དུ་[^258K]རྣམ་པ་ཐམས་ཅད་དུ་ཐམས་ཅད་མེད་པར་འགྱུར་ན་[^259K]དེ་ལྟར་སྤྱད་དོ་སྙམ་པ་དེ་ལྟ་བུའི་དྲན་པ་ཐོབ་པོ།
།དེ་ཅིའི་ཕྱིར་ཞེ་ན།འདི་ལྟར་རྨི་ལམ་གང་ཡིན་པ་དང་།
རྨི་ལམ་གྱི་མཐའ་གང་ཡིན་པ་དེ་ལ་གཉིས་སུ་མེད་ཅིང་གཉིས་སུ་བྱང་[^260K]མེད་དོ་སྙམ་སྟེ[^261K]།
རབ་འབྱོར་འདི་ཡང་ཕྱིར་མི་ལྡོག་པའི་བྱང་ཆུབ་སེམས་དཔའ་སེམས་དཔའ་ཆེན་པོའི་ཕྱིར་མི་ལྡོག་པའི་མཚན་ཉིད་དུ་རིག་པར་བྱའོ་ཞེས་བྱ་བ་ནི་རྟགས་དྲུག་པ་ཡིན་ནོ།།
།།རབ་འབྱོར་གཞན་ཡང་གལ་ཏེ་བྱང་ཆུབ་སེམས་དཔའ་སེམས་དཔའ་ཆེན་པོ་[^262K]རྨི་ལམ་མམ་སད་པའི་ཚེ།
གྲོང་ཁྱེར་ཚིག་པར་གྱུར་པ་[^263K]ན་འདི་སྙམ་དུ་བདག་གི་[^264K]རྨི་ལམ་མམ་སད་པའི་ཚེ།
རྣམ་པ་གང་དག་དང་།
རྟགས་གང་དག་དང་།
མཚན་མ་གང་དག་མཐོང་བའི་རྣམ་པ་དང་།
རྟགས་དང་།
མཚན་མ་དེ་དག་དང་ལྡན་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ཕྱིར་མི་ལྡོག་པར་རིག་པར་བྱ་བའི་རྣམ་པ་དེ་དག་དང་།
རྟགས་དེ་དག་དང་།
མཚན་མ་དེ་དག་གལ་ཏེ་བདག་ལ་ཡོད་ན།
བདེན་པ་དེ་དང་བདེན་པའི་ཚིག་འདིས་གྲོང་ཁྱེར་མེས་ཚིག་པ་དེ་ཞི་བར་གྱུར་ཅིག
།བསིལ་བར་གྱུར་ཅིག
།མེད་པར་གྱུར་ཅིག་སྙམ་དུ་སེམས་པ་ལ་གཉིད་ལོག་པར་གྱུར་པའམ་སད་པས་རྣམ་པ་གང་དག་དང་རྟགས་གང་དག་དང་མཚན་མ་གང་དག་མཐོང་བ་དག་གལ་ཏེ་རྣམ་པ་གང་དག་དང་རྟགས་གང་དག་དང་མཚན་མ་གང་དག་[^265K]དང་ལྡན་པས་བྱང་ཆུབ་སེམས་དཔའ་སེམས་དཔའ་ཆེན་པོ་ཕྱིར་མི་ལྡོག་པ་ཡིན་པའི་རྣམ་པ་དེ་དག་དང་རྟགས་དེ་དག་དང་མཚན་མ་དེ་དག་ང་ལ་ཡོད་པ་ཡིན་ན།
བདེན་པ་དང་བདེན་པའི་ཚིག་དེས་གྲོང་ཁྱེར་ཚིག་པ་ཞི་བར་གྱུར་ཅིག
།བསིལ་བར་གྱུར་ཅིག
།མེད་པར་གྱུར་ཅིག་སྙམ་དུ་སེམས་པས།
གལ་ཏེ་ཞི་བ་དང་བསིལ་པ་དང་མེད་པར་གྱུར་ན།
རབ་འབྱོར་བྱང་ཆུབ་སེམས་དཔའ་སེམས་དཔའ་ཆེན་པོ་དེ་ནི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་ཕྱིར་མི་ལྡོག་པར་ལུང་བསྟན་པར་རིག་པར་བྱའོ།
།རབ་འབྱོར་གལ་ཏེ་ཡང་མེའི་ཕུང་པོ་དེ་བདེན་པའི་ཚིག་དེ་ལས་འདས་ཏེ་ཁྱིམ་ནས་ཁྱིམ་དུ་ཚིག་སྲང་ནས་སྲང་དུ་ཚིག་སྟེ།
ཁྱིམ་ལ་ལ་ནི་ཚིག
།ཁྱིམ་ལ་ལ་ནི་མ་ཚིག
།སྲང་ལ་ལ་ནི་ཚིག
།སྲང་ལ་ལ་ནི་མ་ཚིག་ན།
རབ་འབྱོར་བྱང་ཆུབ་སེམས་དཔའ་སེམས་དཔའ་ཆེན་པོས་[^266K]སེམས་ཅན་འདི་དག་གི་ཁྱིམ་ལ་ལ་ནི་ཚིག
།ཁྱིམ་ལ་ལ་ནི་མ་ཚིག་པ་ལས་ན།
སེམས་ཅན་དེ་དག་གིས་ཆོས་སྤོང་བའི་ལས་བྱས་པས།
དེ་དག་གི་ལས་ཚེ་འདི་ལ་རྣམ་པར་སྨིན་ཏེ།
དེ་དག་ཆོས་ལ་སྐུར་པ་དེ་ཉིད་ཀྱི་ལས་ཀྱི་ལྷག་མ་ལ་[^267K]ཡང་རྣམ་པར་སྨིན་པར་འགྱུར་རོ་ཞེས་བྱ་བར་རིག་པར་བྱ་སྟེ།
རབ་འབྱོར་འདི་ནི་ཕྱིར་མི་ལྡོག་པའི་བྱང་ཆུབ་སེམས་དཔའ་སེམས་དཔའ་ཆེན་པོའི་རྒྱུ་དང་རྐྱེན་ཏེ།
རྒྱུ་དེ་དག་དང་རྐྱེན་དེ་དག་གིས་ཕྱིར་མི་ལྡོག་པའི་བྱང་ཆུབ་སེམས་དཔའ་སེམས་དཔའ་ཆེན་པོར་རིག་པར་བྱའོ་ཞེས་བྱ་བ་ནི་རྟགས་བདུན་པ་ཡིན་ནོ།།
།།རབ་འབྱོར་གཞན་ཡང་རྣམ་པ་གང་དག་དང་རྟགས་གང་དག་དང་།
མཚན་མ་གང་དག་གིས་ཕྱིར་མི་ལྡོག་པའི་བྱང་ཆུབ་སེམས་དཔའ་སེམས་དཔའ་ཆེན་པོར་རིག་པར་བྱ་བའི་རྣམ་པ་དེ་དག་དང་རྟགས་དེ་དག་དང་།
མཚན་མ་དེ་དག་བསྟན་པར་བྱའོ།
།རབ་འབྱོར་གལ་ཏེ་བུད་མེད་དམ་སྐྱེས་པ་གང་ལ་ལ་ཞིག་མི་མ་ཡིན་པས་བྱིན་གྱིས་བརླབས་ན་དེ་ལ་བྱང་ཆུབ་སེམས་དཔའ་སེམས་དཔའ་ཆེན་པོས་འདི་སྙམ་དུ།
གལ་ཏེ་བདག་སྔོན་གྱི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ཀྱིས་བླ་ན་མེད་པ་ཡང་དག་པར་རྫོགས་པའི་[^268K]བྱང་ཆུབ་ཏུ་ལུང་བསྟན་ཏེ།
བདག་གི་བསམ་པ་ཡོངས་སུ་དག་ཅིང་།
བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་འདོད་ལ།
བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་འགྱུར་ཞིང་།
བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡིད་ལ་བྱེད་པ་ཡོངས་སུ་དག་པ་སྟེ།
བདག་ལ་ཉན་ཐོས་ཀྱི་སེམས་མེད།
བདག་ལ་རང་སངས་རྒྱས་ཀྱི་སེམས་མེད[^269K]།
ཉན་ཐོས་དང་རང་སངས་རྒྱས་ཀྱི་སེམས་མེད་པས་བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་འགྱུར་ཞིང་།
བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་མི་འགྱུར་བ་ཡིན་གྱིས།
བདག་གདོན་མི་ཟ་བར་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་འགྱུར་ཏེ།
འཇིག་རྟེན་གྱི་ཁམས་གྲངས་མེད་ཚད་མེད་པ་དག་ན་སངས་རྒྱས་བཅོམ་ལྡན་འདས་ཇི་སྙེད་ཅིག་བཞུགས་ཤིང་།
འཚོ་སྐྱོང་བ་དང་།
ཆོས་སྟོན་པའི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དེ་དག་གིས་ནི་གང་ཅི་ཡང་མ་མཁྱེན་པའམ།
མ་གཟིགས་པའམ།
ཐུགས་སུ་མ་ཆུད་པའམ།
མངོན་དུ་མ་མཛད་པའམ།
མངོན་པར་རྫོགས་པར་སངས་མ་རྒྱས་པ་གང་ཡང་མེད་དེ།
སངས་རྒྱས་བཅོམ་ལྡན་འདས་དེ་དག་གིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་འགྱུར་ཞེས་བྱ་བར་བདག་གི་བསམ་པ་ཐུགས་སུ་ཆུད་ཅེ་ན།
བདེན་པ་དེ་དང་བདེན་པའི་ཚིག་དེས་སྐྱེས་པའམ་བུད་མེད་འདི་མི་མ་ཡིན་པ་གང་གིས་བཟུང་བའམ་[^270K]གཙེས་པར་གྱུར་པའི་མི་མ་ཡིན་པ་དེ་གུད་དུ་འགྲོ་བར་གྱུར་ཅིག་ཅེས་བསམས་ཏེ་སྨྲས་ན།
རབ་འབྱོར་གལ་ཏེ་བྱང་ཆུབ་སེམས་དཔའ་སེམས་དཔའ་ཆེན་པོས་དེ་སྐད་དུ་བརྗོད་པས་མི་མ་ཡིན་པ་དེ་གུད་དུ་མ་སོང་ན།
རབ་འབྱོར་བྱང་ཆུབ་སེམས་དཔའ་སེམས་དཔའ་ཆེན་པོ་དེ་ནི་སྔོན་གྱི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ཀྱིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ལུང་མ་བསྟན་པར་རིག་པར་བྱའོ།
།རབ་འབྱོར་གལ་ཏེ་བྱང་ཆུབ་སེམས་དཔའ་སེམས་དཔའ་ཆེན་པོས་དེ་སྐད་ཅེས་བརྗོད་པས།
མི་མ་ཡིན་པ་དེ་གུད་དུ་སོང་ན།
རབ་འབྱོར་བྱང་ཆུབ་སེམས་དཔའ་སེམས་དཔའ་ཆེན་པོ་དེ་ནི་སྔོན་གྱི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ཀྱིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ལུང་བསྟན་པར་རིག་པར་བྱ་སྟེ།
རབ་འབྱོར་རྣམ་པ་དེ་དག་དང་།
རྟགས་དེ་དག་དང་།
མཚན་མ་དེ་དག་དང་ལྡན་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི་ཕྱིར་མི་ལྡོག་པར་རིག་པར་བྱའོ།
།རབ་འབྱོར་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་ཕ་རོལ་ཏུ་ཕྱིན་པ་དྲུག་ལ་སྤྱོད་པ་ལ་[^271K]ཐབས་ལ་མཁས་པ་དང་མི་ལྡན་པ།
དྲན་པ་ཉེ་བར་གཞག་པ་རྣམས་དང་།
ཡང་དག་པར་སྤོང་བ་དང་།
རྫུ་འཕྲུལ་གྱི་རྐང་པ་དང་།
དབང་པོ་དང་།
སྟོབས་དང་།
བྱང་ཆུབ་ཀྱི་ཡན་ལག་དང་།
འཕགས་པའི་ལམ་ཡན་ལག་བརྒྱད་པ་དང་།
འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་དང་།
མཐར་གྱིས་གནས་པའི་སྙོམས་པར་འཇུག་པ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་ལ་མ་སྤྱད་པ་དང་།
བྱང་ཆུབ་སེམས་དཔའ་[^272K]སྐྱོན་མེད་པར་མ་ཆུད་པའི་[^273K]བདེན་པའི་བྱིན་གྱི་རླབས་[^274K]ལ་བདུད་སྡིག་ཅན་ཉེ་བར་འོངས་ཏེ།
རབ་འབྱོར་གལ་ཏེ་བྱང་ཆུབ་སེམས་དཔའ་སེམས་དཔའ་ཆེན་པོ་བདེན་པའི་བྱིན་གྱི་རླབས་[^275K]བྱེད་ཅིང་བདེན་པ་དང་བདེན་པའི་ཚིག་གང་གིས་བདག་སྔོན་གྱི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀྱིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ལུང་བསྟན་པའི་བདེན་པ་དང་།
བདེན་པའི་ཚིག་དེས་མི་མ་ཡིན་པ་དེ་གུད་དུ་འགྲོ་བར་གྱུར་ཅིག་ཅེས་བརྗོད་པས[^276K]།
བདུད་སྡིག་ཅན་དེས་[^277K]མི་མ་ཡིན་པར་གྱུར་པ་དེ་ཅི་ནས་ཀྱང་གུད་དུ་འགྲོ་བར་བྱ་བའི་ཕྱིར་ནན་ཏན་དུ་བྱེད་དེ།
དེ་ཅིའི་ཕྱིར་ཞེ་ན།
དེ་ནི་འདི་ལྟར་བདུད་སྡིག་ཅན་ནི་མི་མ་ཡིན་པ་བདེ་བས་ཀྱང་ཆེས་མཐུ་དང་ལྡན་ཞིང་ཆེས་བཟི་བརྗིད་དང་ལྡན་པས།
དེའི་ཕྱིར་བདུད་སྡིག་ཅན་དེའི་བྱིན་གྱི་རླབས་[^278K]ཀྱིས་མི་མ་ཡིན་པ་དེ་གུད་དུ་སོང་བར་གྱུར་པ་ལ་བྱང་ཆུབ་སེམས་དཔའ་སེམས་དཔའ་ཆེན་པོ་དེ་འདི་སྙམ་སྟེ།
འདི་ལྟར་[^279K]བདག་གི་མཐུས་མི་མ་ཡིན་པ་དེ་གུད་དུ་སོང་ངོ་སྙམ་ནས།
བདུད་ཀྱི་མཐུས་མི་མ་ཡིན་པ་དེ་གུད་དུ་སོང་བར་ནི་མ་ཤེས་ཏེ།
དེ་དེའི་རྒྱུས་བྱང་ཆུབ་སེམས་དཔའ་སེམས་དཔའ་ཆེན་པོ་གཞན་དག་ལ་བརྙས་པ་དང་།
འཕྱ་བ་དང་།
འཐིང་སླད་བྱེད་ཅིང་སྨོད་པ་[^280K]ཁྱད་དུ་གསོད་ཅིང་།
བདག་ནི་སྔོན་གྱི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དེ་དག་གིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ལུང་བསྟན་པ་ཡིན་གྱི།
འདི་དག་གཞན་ནི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ལུང་མ་བསྟན་ཏོ་ཞེས[^281K]།
དེ་དེ་ཙམ་གྱིས་ང་རྒྱལ་འཕེལ་བར་བྱེད་པ་དང་།
ང་རྒྱལ་སྐྱེད་[^282K]ཅིང་རྣམ་པ་ཐམས་ཅད་མཁྱེན་པ་ཉིད་རིང་དུ་བྱེད་བླ་ན་མེད་པ་ཡང་དག་པར་རྫོགས་པའི་སངས་རྒྱས་ཀྱི་ཡེ་ཤེས་རིང་ཏུ་བྱེད་ན།
དེ་ལྟར་ཐབས་མི་མཁས་པའི་བྱང་ཆུབ་སེམས་དཔའ་སེམས་དཔའ་ཆེན་པོ་དེ་ནི་དེ་ཙམ་གྱིས་ལྷག་པའི་ནག་རྒྱལ་སྐྱེས་པ་དེས་ས་གཉིས་པོར་འགྲོ་བར་རིག་པར་བྱ་སྟེ།
འདི་ལྟར་ཉན་ཐོས་ཀྱི་སའམ།
རང་སངས་རྒྱས་ཀྱི་སའོ།
།དེ་ལྟར་ན་བདེན་པའི་བྱིན་གྱི་རླབས་[^283K]ཀྱིས་བྱང་ཆུབ་སེམས་དཔའ་སེམས་དཔའ་ཆེན་པོ་དེའི་བདུད་ཀྱི་ལས་འབྱུང་སྟེ་དེ་ལ་དགེ་བའི་བཤེས་གཉེན་ལ་[^284K]བརྟེན་ཅིང་མི་འགྲོགས་ལ་བསྙེན་བཀུར་མི་བྱེད་ན།
དེ་ཉིད་དུ་བདུད་ཀྱིས་བཅིངས་པ་དེ་དམ་ཕོར་བྱེད་པ་ཡིན་ནོ།
།དེ་ཅིའི་ཕྱིར་ཞེ་ན།
དེ་ནི་ཕ་རོལ་ཏུ་ཕྱིན་པ་དྲུག་ལ་མ་སྤྱད་པ་[^285K]དང་།
ཐབས་མཁས་པས་ཡོངས་སུ་མ་བཟུང་བའི་[^286K]ཕྱིར་ཏེ།
རབ་འབྱོར་དེ་ལྟ་བུ་ཡང་བྱང་ཆུབ་སེམས་དཔའ་སེམས་དཔའ་ཆེན་པོས་བདུད་ཀྱི་ལས་སུ་རིག་པར་བྱའོ།།
།།བམ་པོ་ལྔ་བཅུ་གསུམ་པ།
རབ་འབྱོར་ཇི་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་ཕ་རོལ་ཏུ་ཕྱིན་པ་དྲུག་ལ་མ་སྤྱད་པ[^287K]།
བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་ལ་མ་སྤྱད་པ།
རྣམ་པར་ཐར་པའི་སྒོ་གསུམ་ལ་མ་སྤྱད་པ[^288K]།
སྐྱོན་མེད་པར་མ་ཆུད་པའི་དྲུང་དུ་བདུད་སྡིག་ཅན་མིང་གི་བྱིན་གྱི་རླབས་[^289K]ཀྱིས་ཉེ་བར་འོང་བ་[^290K]ཡིན་ཞེ་ན།
རབ་འབྱོར་འདི་ལ་བདུད་སྡིག་ཅན་ཆ་བྱད་གང་ཡང་རུང་བས་ཉེ་བར་འོངས་ཤིང་བྱང་ཆུབ་སེམས་དཔའ་སེམས་དཔའ་ཆེན་པོ་ལ་འདི་སྐད་དུ།
རིགས་ཀྱི་བུ་ཁྱོད་ནི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀྱིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ལུང་བསྟན་པ་སྟེ།
ཁྱོད་ཀྱི་མིང་ནི་འདི་ཞེས་བྱའོ།
།ཁྱོད་ཀྱི་ཕའི་མིང་ནི་འདི་ཞེས་བྱའོ།
།ཁྱོད་ཀྱི་མའི་མིང་འདི་ཞེས་བྱའོ།
།ཁྱོད་ཀྱི་ཕུ་ནུའི་མིང་ནི་འདི་ཞེས་བྱའོ།
།ཁྱོད་ཀྱི་བུ་སྲིང་གི་མིང་ནི་འདི་ཞེས་བྱའོ།
།ཁྱོད་ཀྱི་མཛའ་བོ་དང་།
བློན་པོ་དང་།
གཉེན་བཤེས་ཀྱི་མིང་ནི་འདི་ཞེས་བྱའོ་ཞེས་བྱ་བ་ནས་ཕ་མའི་ཟུང་རབས་བདུན་ཉེ་བར་སྟོན་ཞིང་།
ཁྱོད་ནི་ཡུལ་ཆེ་གེ་མོ་ཞིག་དང་།
གྲོང་ཁྱེར་ཆེ་གེ་མོ་ཞིག་དང་།
ཕྱོགས་ཆེ་གེ་མོ་ཞིག་ནས།
ཡུལ་ཆེ་གེ་མོ་ཞིག་ཏུ་སྐྱེས་སོ།
།གྲོང་ཁྱེར་ཆེ་གེ་མོ་ཞིག་དང་།
གྲོང་རྡལ་ཆེ་གེ་མོ་ཞིག་ཏུ་སྐྱེས་སོ།
།གལ་ཏེ་ངང་གིས་འཇམ་པ་ཞིག་ཡིན་ན་དེ་དེ་ལ་འདི་སྐད་དུ་ཁྱོད་ནི་སྔོན་ཡང་འདི་བཞིན་དུ་འཇམ་པར་གྱུར་ཏོ་ཞེས་ཟེར།
གལ་ཏེ་རྣོ་བ་ཞིག་ཡིན་ན་དེ་དེ་ལ་འདི་སྐད་དུ་ཁྱོད་ནི་སྔོན་ཡང་འདུ་བཞིན་དུ་རྣོ་བར་གྱུར་ཏོ་ཞེས་ཟེར།
གལ་ཏེ་དགོན་པ་པ་ཞིག་ཡིན་ན།
དེ་དེ་ལ་འདི་སྐད་དུ་ཁྱོད་ནི་སྔོན་ཡང་དགོན་པ་པར་གྱུར་ཏོ་ཞེས་ཟེར།
གལ་ཏེ་བསོད་སྙོམས་པ་ཞིག་ཡིན་ན།
གལ་ཏེ་ཕྱག་དར་ཁྲོད་པ་ཞིག་ཡིན་ནམ།
གལ་ཏེ་བསོད་སྙོམས་ཕྱིས་མི་ལེན་པ་ཞིག་ཡིན་ནམ།
གལ་ཏེ་སྟན་གཅིག་པ་ཞིག་ཡིན་ནམ།
གལ་ཏེ་ཅི་ཐོབ་པའི་བསོད་སྙོམས་པ་ཞིག་ཡིན་ནམ།
གལ་ཏེ་དུར་ཁྲོད་པ་ཞིག་ཡིན་ནམ།
གལ་ཏེ་བླ་གབ་མེད་པ་[^291K]ཞིག་ཡིན་ནམ།
གལ་ཏེ་ཤིང་དྲུང་པ་ཞིག་ཡིན་ནམ།
གལ་ཏེ་ཅོག་བུ་པ་ཞིག་ཡིན་ནམ།
གལ་ཏེ་གཞི་ཇི་བཞིན་པ་ཞིག་ཡིན་ནམ།
གལ་ཏེ་ཆོས་གོས་གསུམ་པ་ཞིག་ཡིན་ནམ།
གལ་ཏེ་འདོད་པ་ཆུང་བ་ཞིག་ཡིན་ནམ།གལ་ཏེ་ཆོག་ཤེས་པ་ཞིག་ཡིན་ནམ།
གལ་ཏེ་དབེན་པ་ཞིག་ཡིན་ནམ།
གལ་ཏེ་རྐང་པ་བསྐུ་བ་དང་བྲལ་བ་ཞིག་ཡིན་ནམ།
གལ་ཏེ་སྨྲ་བ་ཉུང་བ་ཞིག་ཡིན་ན་དེ་དེ་ལ་འདི་སྐད་དུ་ཁྱོད་ནི་སྔོན་ཡང་སྨྲ་བ་ཉུང་བར་གྱུར་ཏོ་ཞེས་ཟེར།
གལ་ཏེ་འཐབ་པ་ཉུང་བ་ཞིག་ཡིན་ན་དེ་དེ་ལ་འདི་སྐད་དུ་ཁྱོད་ནི་སྔོན་ཡང་འཐབ་པ་ཉུང་བར་གྱུར་ཏོ་ཞེས་ཟེར་ཏེ།
དེ་ཅིའི་ཕྱིར་ཞེ་ན།
དེ་ནི་འདི་ལྟར་ཁྱོད་ལ་རྣམ་པ་དེ་ལྟ་བུའི་སྦྱངས་པའི་ཡོན་ཏན་དག་ཡོད་པས་[^292K]ན།
གདོན་མི་ཟ་བར་སྔོན་ཡང་སྦྱངས་པའི་ཡོན་ཏན་དང་སྡོམ་པ་འདི་དག་དང་ལྡན་པར་མ་གྱུར་མི་སྲིད་དོ་ཞེས་ཟེར་བ་ལ།
དེ་དེ་ལྟར་སྔོན་གྱི་མིང་དང་རུས་བསྟན་པ་དང་།
དེ་ལྟར་[^293K]བྱུང་བའི་སྦྱངས་པའི་ཡོན་ཏན་དང་སྡོམ་པ་བསྟན་པས་རློམ་སེམས་བསྐྱེད་པས་དེ་ལྟར་བདུད་སྡིག་ཅན་དེའི་དྲུང་དུ་ཉེ་བར་འོངས་ཤིང་།
འདི་སྐད་དུ་རིགས་ཀྱི་བུ་ཁྱོད་ནི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀྱིས་ཁྱོད་ལ་ཡོན་ཏན་ཡོད་པ་ཅི་འདྲ་བ་བཞིན་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་ཕྱིར་མི་ལྡོག་པར་ལུང་བསྟན་ཏོ་ཞེས་ཟེར་ཏེ།
[^294K]རེས་འགའ་ནི་དགེ་སློང་གི་ཆ་བྱད་དུ་ཉེ་བར་འོང་།
རེས་འགའ་ནི་དགེ་སློང་མའི་ཆ་བྱད་དུ་ཉེ་བར་འོང་།
རེས་འགའ་ནི་ཁྱིམ་བདག་གི་ཆ་བྱད་དུ་ཉེ་བར་འོང་།
རེས་འགའ་ནི་མའི་ཆ་བྱད་དུ་ཉེ་བར་འོང་།
རེས་འགའ་ནི་ཕའི་ཆ་བྱད་དུ་ཉེ་བར་འོང་ཞིང་འོངས་ནས་ཀྱང་འདི་སྐད་དུ་རིགས་ཀྱི་བུ་ཁྱོད་ནི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀྱིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ལུང་བསྟན་ཏོ།
།དེ་ཅིའི་ཕྱིར་ཞེ་ན།
དེ་ནི་འདི་ལྟར་ཁྱོད་ལ་ཕྱིར་མི་ལྡོག་པའི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་ཡོན་ཏན་གང་ཇི་སྙེད་པ་དེ་དག་ཡོད་དོ་ཞེས་ཟེར་ལ།
རབ་འབྱོར་ངས་ཕྱིར་མི་ལྡོག་པའི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་རྣམ་པ་དང་།
རྟགས་དང་།
མཚན་མ་གང་དག་བཤད་པ་དེ་དག་བྱང་ཆུབ་སེམས་དཔའ་སེམས་དཔའ་ཆེན་པོ་དེ་ལ་མེད་ན།
རབ་འབྱོར་དེ་ལ་བྱང་ཆུབ་སེམས་དཔའ་གཞན་གྱིས་བྱང་ཆུབ་སེམས་དཔའ་སེམས་དཔའ་ཆེན་པོ་འདི་ནི་བདུད་ཀྱིས་བྱིན་གྱིས་བརླབས་པ་ཡིན་ནོ་ཞེས་བྱ་བར་རིག་པར་བྱའོ།
།དེ་ཅིའི་ཕྱིར་ཞེ་ན།
རབ་འབྱོར་དེ་ནི་འདི་ལྟར་གང་ཕྱིར་མི་ལྡོག་པའི་བྱང་ཆུབ་སེམས་དཔའ་སེམས་དཔའ་ཆེན་པོའི་རྣམ་པ་དང་།
རྟགས་དང་།
མཚན་མ་དེ་དག་ཀྱང་[^295K]མེད་ལ་མིང་བསྟན་པ་དེས་ཀྱང་བྱང་ཆུབ་སེམས་དཔའ་སེམས་དཔའ་ཆེན་པོ་གཞན་ལ་བརྙས་པ་དང་།
འཕྱ་བ་དང་།
སྨད་པ་བྱེད་ཅིང་ཁྱད་དུ་གསོད་པས་[^296K]སྨོད་པར་བྱེད་པའི་ཕྱིར་རོ།
།རབ་འབྱོར་འདི་ཡང་བྱང་ཆུབ་སེམས་དཔའ་སེམས་དཔའ་ཆེན་པོས་མིང་གི་བྱིན་གྱི་རླབས་[^297K]ཀྱིས་བདུད་ཀྱི་ལས་སུ་རིག་པར་བྱའོ།
།རབ་འབྱོར་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོས་མིང་གི་བྱིན་གྱི་རླབས་[^298K]ཀྱིས་བདུད་ཀྱི་ལས་སུ་རིག་པར་བྱ་སྟེ།
དེ་ཅིའི་ཕྱིར་ཞེ་ན།
རབ་འབྱོར་དེ་ནི་འདི་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་ཕ་རོལ་ཏུ་ཕྱིན་པ་དྲུག་ལ་མ་སྤྱད་པས་[^299K]ཕུང་པོའི་བདུད་མི་ཤེས་ཏེ།
གཟུགས་མི་ཤེས།
ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་མི་ཤེས་པས་དེ་ལ་བདུད་སྡིག་ཅན་མིང་གི་བྱིན་གྱི་རླབས་[^300K]ཀྱིས་ལུང་སྟོན་ཞིང་།
ཁྱོད་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་ནས་མིང་འདི་ཞེས་བྱ་བར་འགྱུར་རོ་ཞེས།
[^301K]བྱང་ཆུབ་སེམས་དཔའ་སེམས་དཔའ་ཆེན་པོས་མིང་གང་བསམས་པ་དང་།
དཔྱད་པ་དེ་ཉིད་བརྗོད་དེ།
དེ་ལ་བྱང་ཆུབ་སེམས་དཔའ་ཤེས་རབ་འཆལ་པའི་ངང་ཚུལ་ཅན་ཐབས་ལ་མི་མཁས་པ་དེ་འདི་སྙམ་སྟེ།
བདག་གིས་མིང་གང་ཡིད་ཀྱིས་རྣམ་པར་བརྟགས་ཏེ་བསམས་པ་དང་།
རྗེས་སུ་དཔྱད་པ་དེ་ཉིད་བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་པའི་མིང་དུ་འགྱུར་རོ་སྙམ་སྟེ།
ཇི་ལྟ་ཇི་ལྟར་བདུད་སྡིག་ཅན་ནམ།
བདུད་ཀྱི་རིས་ཀྱི་ལྷའམ།
བདུད་ཀྱིས་བྱིན་གྱིས་བརླབས་པའི་དགེ་སློང་དག་སྟོན་པ་དེ་ལྟ་དེ་ལྟར་སེམས་ཤིང་།
ཇི་ལྟར་བདག་གིས་སེམས་བསྐྱེད་པ་དང་།
བདག་གི་[^302K]མིང་ཇི་ལྟ་བ་[^303K]བཞིན་དུ་དགེ་སློང་འདིས་བསྟན་ཏེ་མིང་དང་མིང་དུ་མཐུན་གྱི།
བདག་ནི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀྱིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ལུང་བསྟན་ཏོ་སྙམ་ནས།
རབ་འབྱོར་བྱང་ཆུབ་སེམས་དཔའ་སེམས་དཔའ་ཆེན་པོ་དེ་ལ་གང་ངས་ཕྱིར་མི་ལྡོག་པའི་བྱང་ཆུབ་སེམས་དཔའ་སེམས་དཔའ་ཆེན་པོའི་རྣམ་པ་དང་།
རྟགས་དང་།
མཚན་མར་བཤད་པ་དེ་དག་ཀྱང་མེད་ལ།
མིང་དེ་དང་ལུང་བསྟན་པར་བརྗོད་པ་དེས་ཀྱང་བྱང་ཆུབ་སེམས་དཔའ་སེམས་དཔའ་ཆེན་པོ་གཞན་དག་ལ་ཁྱད་དུ་གསོད་ན།
དེ་རློམ་སེམས་དེས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་རིང་དུ་འགྱུར་རོ།
།དེ་ལྟར་ཐབས་ལ་[^304K]མཁས་པ་དང་མི་ལྡན་ལ།
ཤེས་རབ་ཀྱི་ཕ་རོལ་ཏུ་ཕྱིན་པ་དང་བྲལ་ཞིང་།
དགེ་བའི་བཤེས་གཉེན་དང་བྲལ་ཏེ།
སྡིག་པའི་གྲོགས་པོས་ཡོངས་སུ་བཟུང་བ་[^305K]དེའི་ས་ནི་གཉིས་སུ་རིག་པར་བྱ་སྟེ།
འདི་ལྟར་ཉན་ཐོས་ཀྱི་ས་དང་།
རང་སངས་རྒྱས་ཀྱི་སའོ།
།ཡང་ན་ནི་ཤིན་ཏུ་ཡུན་རིང་པོར་འཁོར་ཞིང་འཕྱན་འཕྱན་ནས།
དགེ་བའི་བཤེས་གཉེན་ལ་བསྙེན་པ་དང་།
བསྟེན་པ་དང་།
རིམ་གྲོར་[^306K]བྱས་ནས་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ཉིད་ལ་བརྟེན་[^307K]ཏེ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་འགྱུར་རོ།
།རབ་འབྱོར་གལ་ཏེ་བྱང་ཆུབ་སེམས་དཔའ་[^308K]ཡང་དང་ཡང་དགེ་བའི་བཤེས་གཉེན་བལྟ་བ་དང་བསྙེན་བཀུར་བར་མ་གྱུར་ལ།
ལུས་ཐོབ་པ་དེས་སེམས་བསྐྱེད་པ་སྔ་མ་དག་མི་སྨོད་མི་ཆགས་ན་དེ་ནི་ས་གཉིས་སུ་འགྲོ་བར་རིག་པར་བྱ་སྟེ།
འདི་ལྟར་ཉན་ཐོས་ཀྱི་སའམ།
རང་སངས་རྒྱས་ཀྱི་སའོ།
།འདི་ལྟ་སྟེ་དཔེར་ན།
དགེ་སློང་ཉན་ཐོས་ཀྱི་ཐེག་པ་པས་[^309K]ལྟུང་བའི་རྩ་བ་བཞི་ལས་ལྟུང་བ་གང་ཡང་རུང་བ་ཞིག་བྱས་ན།
དགེ་སློང་མ་ཡིན།
ཤཱཀྱའི་བུ་མ་ཡིན་པར་འགྱུར་ཏེ།
དེ་ནི་ལུས་དེ་ཉིད་ཀྱིས་དགེ་སྦྱོང་གི་འབྲས་བུ་བཞི་ལས་དགེ་སྦྱོང་གི་འབྲས་བུ་གང་ཡང་རུང་བ་ལ་ལ་ཐོབ་པར་འགྱུར་བའི་སྐལ་བ་མེད་དོ།
།རབ་འབྱོར་དེ་བཞིན་དུ་བྱང་ཆུབ་སེམས་དཔའ་སེམས་དཔའ་ཆེན་པོ་གང་མིང་བསྟན་པ་ཙམ་གྱིས་རློམ་སེམས་དང་ལྡན་པའི་སེམས་བསྐྱེད་ཅིང་མིང་ཙམ་བརྗོད་པ་དེས་བྱང་ཆུབ་སེམས་དཔའ་གཞན་དག་ལ་བརྙས་པ་དང་།
འཕྱ་བ་དང་།
ཁྱད་དུ་གསོད་པའི་སེམས་བསྐྱེད་པ་དེ་ནི་དེ་བས་ཀྱང་ཤིན་ཏུ་ལྕི་སྟེ།
སེམས་བསྐྱེད་པ་དེ་ནི་དེ་བས་ཀྱང་ཤིན་ཏུ་ལྕི་བར་རིག་པར་བྱའོ།
།རབ་འབྱོར་དེ་ལྟར་མིང་བསྟན་པས་བདུད་ཀྱི་ལས་ཤིན་ཏུ་ཕྲ་བ་དེ་དག་སྐྱ་བར་འགྱུར་རོ།
།རབ་འབྱོར་ལྟུང་བའི་རྩ་བ་[^310K]བཞི་པོ་ལྟ་ཞོག་གི་བྱང་ཆུབ་སེམས་དཔའི་མིང་བསྟན་པ་ཙམ་གྱིས་རློམ་སེམས་དང་ལྡན་པའི་སེམས་བསྐྱེད་པ་སྐྱེས་པ་དེ་ནི་མཚམས་མེད་པ་ལྔ་བས་ཀྱང་ཤིན་ཏུ་ལྕི་བ་སྟེ།
སེམས་བསྐྱེད་པ་དེ་ནི་དེ་བས་ཀྱང་ཤིན་ཏུ་ལྕི་བར་རིག་པར་བྱའོ།
།རབ་འབྱོར་གཞན་ཡང་བདུད་སྡིག་ཅན་དབེན་པའི་ཡོན་ཏན་སྟོན་ཅིང་བྱང་ཆུབ་སེམས་དཔའ་སེམས་དཔའ་ཆེན་པོའི་དྲུང་དུ་ཉེ་བར་འོངས་ཏེ།
འདི་སྐད་དུ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ནི་དབེན་པའི་ཡོན་ཏན་གསུངས་པའོ་ཞེས་ཟེར་ཏེ།
རབ་འབྱོར་ངས་ནི་འདི་ལྟ་སྟེ།
བྱང་ཆུབ་སེམས་དཔའ་སེམས་དཔའ་ཆེན་པོའི་དགོན་པའམ།
ནགས་འདབ་བམ[^311K]།
བས་མཐའི་གནས་དབེན་པར་མ་བཤད་དོ།
།གསོལ་པ།
བཅོམ་ལྡན་འདས་གལ་ཏེ་དགོན་པ་དང་།
ནགས་འདབ་དང་།
བས་མཐའི་གནས་དབེན་པ་མ་ལགས་ན།
བྱང་ཆུབ་སེམས་དཔའ་སེམས་དཔའ་ཆེན་པོའི་[^312K]དབེན་པ་གཞན་ནི་གང་ཞིག་མཆིས།
བཅོམ་ལྡན་འདས་བྱང་ཆུབ་སེམས་དཔའ་སེམས་དཔའ་ཆེན་པོའི་དབེན་པ་གཞན་ནི་ཅི་ལྟ་བུ་ཞིག་མཆིས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་གལ་ཏེ་བྱང་ཆུབ་སེམས་དཔའ་སེམས་དཔའ་ཆེན་པོ་ཉན་ཐོས་དང་རང་སངས་རྒྱས་དང་ལྡན་པའི་ཡིད་ལ་བྱེད་པས་དབེན་ན།
དགོན་པ་དང་།
ནགས་འདབ་དང་།
བས་མཐའི་གནས་ན་རྣམ་པར་སྤྱོད་པ་ནི་ཡིན་ཏེ།
རབ་འབྱོར་དེ་ནི་དབེན་པ་སྟེ།
བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ལ་ངས་གནང་བའོ།
།གལ་ཏེ་དབེན་པ་འདིས་ཉིན་མཚན་དུ་རྣམ་པར་སྤྱོད་ན་བྱང་ཆུབ་སེམས་དཔའ་སེམས་དཔའ་ཆེན་པོ་དེ་ནི་འདི་ལྟ་སྟེ་བྱང་ཆུབ་སེམས་དཔའི་དབེན་པས་དབེན་པ་རྣམ་པར་སྤྱོད་པ་ཡིན་ནོ།
།བྱང་ཆུབ་སེམས་དཔའ་སེམས་དཔའ་ཆེན་པོ་དགོན་པ་དང་།
ནགས་འདབ་དང་།
བས་མཐའི་གནས་ན་རྣམ་པར་སྤྱོད་ཀྱང་ཉན་ཐོས་དང་རང་སངས་རྒྱས་དང་ལྡན་པའི་ཡིད་ལ་བྱ་བ་དང་འདྲེས་པས་རྣམ་པར་སྤྱོད་ན།
བྱང་ཆུབ་སེམས་དཔའ་སེམས་དཔའ་ཆེན་པོ་དེ་ནི་དབེན་པ་[^313K]རྣམ་པར་སྤྱོད་པ་མ་ཡིན་ནོ།
།གལ་ཏེ་གྲོང་ན་སྤྱོད་ཀྱང་ཉན་ཐོས་དང་།
རང་སངས་རྒྱས་དང་ལྡན་པའི་ཡིད་ལ་བྱ་བ་དང་མ་འདྲེས་ན།
བྱང་ཆུབ་སེམས་དཔའ་སེམས་དཔའ་ཆེན་པོ་དེ་ནི་དབེན་པ་རྣམ་པར་སྤྱོད་པ་ཡིན་ནོ།
།རབ་འབྱོར་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ལ་དབེན་པའི་རྣམ་པ་དེ་ལྟ་བུ་ངས་གནང་བ་ལས་དྲངས་[^314K]ཤིང་།
བདུད་སྡིག་ཅན་དེ་ལ་དགོན་པ་དང་།
ནགས་འདབ་དང་།
བས་མཐའི་གནས་སུ་རྣམ་པར་སྤྱོད་ཅིག་ཅེས་དབེན་པ་སྟོན་ཏེ།
དེ་དབེན་པ་དེས་འདུ་འཛིར་གྱུར་ཅིང་།
ཉན་ཐོས་དང་།
རང་སངས་རྒྱས་ཀྱི་ས་དང་ལྡན་པའི་ཡིད་ལ་བྱ་བ་དང་འདྲེས་པར་གནས་པ་ཡིན་ཏེ།
ཤེས་རབ་ཀྱི་ཕ་རོལ་ཏུ་ཕྱིན་པ་ལ་བརྩོན་པ་མ་ཡིན་ཞིང་རྣམ་པ་ཐམས་ཅད་མཁྱེན་པ་ཉིད་ཡོངས་སུ་རྫོགས་པར་མི་འགྱུར་རོ[^315K]དེ་ལྟར་རྣམ་པར་སྤྱོད་ཅིང་།
ཡིད་ལ་བྱ་བ་ཡོངས་སུ་མ་དག་པ་[^316K]བྱང་ཆུབ་སེམས་དཔའ་སེམས་དཔའ་ཆེན་པོ་གཞན་གྲོང་འདབ་ན་གནས་པར་སྤྱོད་ཅིང[^317K]།
ཡིད་ལ་བྱ་བ་ཡོངས་སུ་དག་པ་དང་ལྡན་པ།
ཉན་ཐོས་ཀྱི་སེམས་དང་མ་འདྲེས་པ།
རང་སངས་རྒྱས་ཀྱི་སེམས་དང་མ་འདྲེས་པ།
དེ་མ་ཡིན་པའི་སྡིག་པའི་སེམས་གཞན་དང་མ་འདྲེས་པ།
བསམ་གཏན་དང་།
རྣམ་པར་ཐར་པ་དང་།
ཏིང་ངེ་འཛིན་དང་།
སྙོམས་པར་འཇུག་པ་དང་།
མངོན་པར་ཤེས་པ་ཡོངས་སུ་རྫོགས་པར་གྱུར་པ་དག་ལ་བརྙས་པའི་[^318K]སེམས་བསྐྱེད་དེ།
ཐབས་མི་མཁས་པའི་བྱང་ཆུབ་སེམས་དཔའ་དེས་དགོན་པ་དང་།
སྦྲུལ་དང་།
རི་དྭགས་དང་།
བྱ་ཡོད་པ་དང་།
རྐུན་པོ་དང་།
སྨེ་ཤ་ཅན་དང་།
གཅན་གཟན་མཆེ་བ་ཅན་དང་།
སྲིན་པོ་རྒྱུ་བ།
དཔག་ཚད་བརྒྱ་ཙམ་དུ་འཕགས་པ་དེའི་ནང་ན་འདུག་ཅིང་།
ལོ་གཅིག་གམ།
ལོ་བརྒྱའམ།
ལོ་སྟོང་ངམ།
ལོ་བརྒྱ་ཕྲག་སྟོང་ངམ།
ལོ་བྱེ་བའམ།
ལོ་བྱེ་བ་ཕྲག་བརྒྱའམ།
ལོ་བྱེ་བ་ཕྲག་སྟོང་ངམ།ལོ་བྱེ་བ་བརྒྱ་ཕྲག་སྟོང་ངམ།
ལོ་བྱེ་བ་ཁྲག་ཁྲིག་བརྒྱ་ཕྲག་སྟོང་ངམ།
དེ་བས་ཀྱང་ལྷག་པར་གནས་སུ་ཟིན་ཀྱང་།
དབེན་པ་གང་གིས་བྱང་ཆུབ་སེམས་དཔའ་སེམས་དཔའ་ཆེན་པོ་ལྷག་པའི་བསམ་པ་[^319K]ལ་ཡང་དག་པར་གནས་ཤིང་རྣམ་པར་སྤྱོད་པ་དེ་ལྟ་བུའི་དབེན་པ་ཤེས་པར་མི་འགྱུར་ཏེ།
བྱང་ཆུབ་སེམས་དཔའ་སེམས་དཔའ་ཆེན་པོ་དེ་ནི་ཉན་ཐོས་དང་།
རང་སངས་རྒྱས་དང་ལྡན་པའི་ཡིད་ལ་བྱ་བས་མང་པོ་དང་འདྲེས་པ་ཉིད་དུ་རྣམ་པར་སྤྱོད་པར་འགྱུར་ཏེ།
དབེན་པ་དེ་[^320K]གནས་ཤིང་ཆགས་པ་དང་།
མངོན་པར་ཞེན་པ་དང་།
ཀུན་ནས་ཉོན་མོངས་པར་འགྱུར་ཞིང་དེ་ཙམ་གྱིས་ནི་ངའི་སེམས་རངས་པར་མི་འགྱུར་ཏེ།
ངས་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ལ་དབེན་པ་གང་བཤད་པའི་དབེན་པ་དེ་དང་མི་ལྡན་པས་དབེན་པ་དེ་ལ་མི་གནས་སོ།
།དེ་ཅིའི་ཕྱིར་ཞེ་ན།
དེ་ནི་འདི་ལྟར་དབེན་པ་དེ་དང་བྲལ་བའི་ཕྱིར་ཏེ།
དེ་ལྟར་དེའི་དྲུང་དུ་བདུད་སྡིག་ཅན་ཉེ་བར་འོངས་ཤིང་།
སྟེང་གི་བར་སྣང་ལ་གནས་ཏེ།
འདི་སྐད་དུ་རིགས་ཀྱི་བུ་ལེགས་སོ།
།ལེགས་སོ།
།འདི་ནི་དེ་བཞིན་གཤེགས་པས་བསྟན་པའི་དབེན་པ་མ་ནོར་བ་ཡིན་གྱིས།
ཁྱོད་དབེན་པ་འདི་ཉིད་ཀྱིས་རྣམ་པར་སྤྱོད་ཅིང[^321K]།
དེས་ཁྱོད་མྱུར་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་འགྱུར་རོ་ཞེས་ཟེར[^322K]།
དེའི་རྒྱུས་དབེན་པ་དེ་བས་[^323K]དབེན་པ་དེ་གཅེས་པར་འཛིན་ཞིང་ཕྱིར་གྲོང་འདབ་ཏུ་འོངས་ནས།
དགེ་སློང་བྱང་ཆུབ་སེམས་དཔའི་ཐེག་པ་བ་སེམས་དང་ཡིད་ལ་བྱ་བ་ཡོངས་སུ་དག་པ་དེས་[^324K]དགེ་བའི་ཆོས་དང་ལྡན་པ་གཞན་དག་ལ།
ཚེ་དང་ལྡན་པ་འདི་དག་ནི་འདུ་འཛིའི་རྣམ་པར་སྤྱོད་པས་རྣམ་པར་སྤྱོད་དོ་ཞེས་ཁྱད་དུ་གསོད་ཅིང་བྱང་ཆུབ་སེམས་དཔའ་སེམས་དཔའ་ཆེན་པོ་དབེན་པར་སྤྱོད་པ་དེ་དག་ལ་འདུ་འཛིས་རྣམ་པར་སྤྱོད་པ་སྐྱོན་དུ་གདགས་པ་དང་།
འདྲེས་པར་རྣམ་པར་སྤྱོད་པ་སྐྱོན་དུ་གདགས་པས་བརྙས་པའི་སེམས་བསྐྱེད་དོ།
།གང་འདུ་འཛིའི་རྣམ་པར་སྤྱོད་པས་རྣམ་པར་སྤྱོད་པ་དེ་དག་ལ་ནི།
དབེན་པས་རྣམ་པར་སྤྱོད་པར་འཛིན་ཞིང་དེ་དག་ལ་རིམ་གྲོ་བསྐྱེད་དོ།
།གང་ལ་རིམ་གྲོ་བསྐྱེད་པར་བྱ་བ་དེ་དག་ལ་ནི་ང་རྒྱལ་བསྐྱེད་དོ།
།དེ་ཅིའི་ཕྱིར་ཞེ་ན།
དེ་ནི་འདི་ལྟར་བདག་ནི་མི་མ་ཡིན་པས་བསྐུལ་བའོ།
།མི་མ་ཡིན་པས་དྲན་པར་བྱས་པའོ།
།རྣམ་པར་སྤྱོད་པ་གང་གིས་བདག་སྤྱོད་པ་དེ་ནི་རྣམ་པར་སྤྱོད་པ་མ་ནོར་བ་སྟེ།
གྲོང་འདབ་ན་སྤྱོད་པ་ལྟ་ལ་སུ་ཞིག་བསྐུལ་བར་འགྱུར།
གྲོང་འདབ་ན་སྤྱོད་པ་ལྟ་ལ་སུ་ཞིག་དྲན་པར་བྱེད་པར་འགྱུར་ཞེས་ང་རྒྱལ་བསྐྱེད་དེ།
དེ་ལྟར་བྱང་ཆུབ་སེམས་དཔའ་དེ་བྱང་ཆུབ་སེམས་དཔའི་ཐེག་པ་པའི་རིགས་ཀྱི་བུ་གཞན་དག་ལ་སྨོད་པར་བྱེད་དེ་རབ་འབྱོར་གང་ཟག་དེ་ནི་བྱང་ཆུབ་སེམས་དཔའ་གདོལ་པར་རིག་པར་བྱའོ།
།བྱང་ཆུབ་སེམས་དཔའ་སུན་འབྱིན་པར་རིག་པར་བྱའོ།
།བྱང་ཆུབ་སེམས་དཔའི་གཟུགས་བརྙན་དུ་རིག་པར་བྱའོ[^325K]།
།དེ་ནི་ལྷ་དང་མི་དང་ལྷ་མ་ཡིན་དུ་བཅས་པའི་འཇིག་རྟེན་གྱི་རྐུན་པོ་སྟེ།
དེ་ནི་ལྷ་དང་མི་དང་ལྷ་མ་ཡིན་དུ་བཅས་པའི་འཇིག་རྟེན་གྱིས་དགེ་སྦྱོང་གི་ཆ་བྱད་ཅན་གྱི་རྐུན་པོར་རིག་པར་བྱ་སྟེ།
ངང་ཚུལ་དེ་ལྟ་བུ་དང་ལྡན་པའི་གང་ཟག་ནི་བྱང་ཆུབ་སེམས་དཔའི་ཐེག་པ་པའི་རིགས་ཀྱི་བུའམ་རིགས་ཀྱི་བུ་མོ་དེ་དག་གིས་བསྙེན་པར་མི་བྱ།
བསྟེན་པར་[^326K]མི་བྱ།
རིམ་གྲོར་མི་བྱའོ།
།དེ་ཅིའི་ཕྱིར་ཞེ་ན།
རབ་འབྱོར་གང་ཟག་དེ་ལྟ་བུ་དག་ནི་ལྷག་པའི་ང་རྒྱལ་ཅན་དུ་རིག་པར་བྱ་སྟེ་ཞེས་བྱ་བ་ནི་རྟགས་[^327K]བརྒྱད་པ་ཡིན་ནོ།།
།།བྱང་ཆུབ་སེམས་དཔའ་སེམས་དཔའ་ཆེན་པོས་རྣམ་པ་ཐམས་ཅད་མཁྱེན་པ་ཉིད་ཀྱང་ཡོངས་སུ་མ་བཏང་ལ།
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱང་ཡོངས་སུ་མ་བཏང་ན།
བྱང་ཆུབ་སེམས་དཔའ་སེམས་དཔའ་ཆེན་པོ་བསམ་པ་ཐག་པས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་འདོད་ཅིང་སེམས་ཅན་ཐམས་ཅད་ཀྱི་དོན་བྱ་བར་འདོད་པས་[^328K]དེས་གང་ཟག་དེ་ལྟ་བུའི་ངང་ཚུལ་ཅན་བསྙེན་པར་མི་བྱ།
བསྟེན་པར་མི་བྱ།
རིམ་གྲོ་[^329K]མི་བྱའི།
རང་གི་དོན་དང་ལྡན་པར་འགྱུར་བ་ལ་བརྩོན་པར་བྱ་སྟེ།
འཁོར་བ་ལ་[^330K]རྟག་ཏུ་སྐྱོ་ཞིང་འཇིགས་པའི་ཡིད་ཀྱིས་ཁམས་གསུམ་དང་མ་འདྲེས་པར་སྤྱད་པར་བྱའོ།
།བྱང་ཆུབ་སེམས་དཔའ་གདོལ་པ་དེ་ལ་ཡང་བྱམས་པ་བསྐྱེད་པར་བྱ་སྟེ།
དེ་ཉིད་ལ་སྙིང་བརྩེ་བའི་ཕྱིར་སྙིང་རྗེ་བསྐྱེད་པར་བྱའོ།
།དགའ་བ་དང་བཏང་སྙོམས་བསྐྱེད་པར་བྱའོ།
།དེས་སེམས་འདི་ལྟར་བསྐྱེད་པར་བྱ་སྟེ།
ཅི་ནས་ཀྱང་བདག་གིས་ཉེས་པ་འདི་དག་ཐམས་ཅད་དུ་ཐམས་ཅད་མེད་ཅིང་མི་སྐྱེ་བར་འགྱུར་བ་དེ་ལྟར་བྱའོ།
།གལ་ཏེ་སྐྱེས་ནས་ད་[^331K]མྱུར་དུ་སྤང་བར་བྱའོ་ཞེས་བསླབ་པར་བྱ་སྟེ།
རབ་འབྱོར་འདི་ནི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་རང་གི་མངོན་པར་ཤེས་པས་ཕ་རོལ་གནོན་པ་ཡིན་པར་རིག་པར་བྱའོ།
།རབ་འབྱོར་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོས་ལྷག་པའི་བསམ་པས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་[^332K]རྒྱ་བར་འདོད་པས་དགེ་བའི་བཤེས་གཉེན་དག་ལ་བསྙེན་པར་བྱའོ།
།བསྟེན་པར་བྱའོ།
།རིམ་གྲོ་[^333K]བྱའོ།
།གསོལ་པ།
བཅོམ་ལྡན་འདས་བྱང་ཆུབ་སེམས་དཔའ་སེམས་དཔའ་ཆེན་པོ་དགེ་བའི་བཤེས་གཉེན་དུ་རིག་པར་བགྱི་བ་དེ་དག་གང་ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་སངས་རྒྱས་བཅོམ་ལྡན་འདས་རྣམས་ནི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་དགེ་བའི་བཤེས་གཉེན་དུ་རིག་པར་བྱའོ།
།རབ་འབྱོར་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ནི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་དགེ་བའི་བཤེས་གཉེན་དུ་རིག་པར་བྱའོ།
།རབ་འབྱོར་ཉན་ཐོས་གང་ཕ་རོལ་ཏུ་ཕྱིན་པ་དྲུག་བརྗོད་ཅིང་སྟོན་པ་དང་།
འཆད་ཅིང་འགྲེལ་པ་དང་།
རྣམ་པར་འབྱེད་ཅིང་གསལ་བར་བྱེད་པ་དང་།
ཡང་དག་པར་སྟོན་པ་དེ་དག་ཀྱང་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་[^334K]དགེ་བའི་བཤེས་གཉེན་དུ་རིག་པར་བྱའོ།
།རབ་འབྱོར་གཞན་ཡང་ཕ་རོལ་ཏུ་ཕྱིན་པ་དྲུག་ནི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་དགེ་བའི་བཤེས་གཉེན་དུ་རིག་པར་བྱའོ།
།དྲན་པ་ཉེ་བར་གཞག་པ་བཞི་དང་།
ཡང་དག་པར་སྤོང་བ་བཞི་དང་།
རྫུ་འཕྲུལ་གྱི་རྐང་པ་བཞི་དང་།
དབང་པོ་ལྔ་དང་།
སྟོབས་ལྔ་དང་།
བྱང་ཆུབ་ཀྱི་ཡན་ལག་བདུན་དང་།
འཕགས་པའི་ལམ་ཡན་ལག་བརྒྱད་པ་དང་།
འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་བརྒྱད་དང་།
མཐར་གྱིས་གནས་པའི་སྙོམས་པར་འཇུག་པ་དགུ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་རྣམས་དང་།
ཏིང་ངེ་འཛིན་རྣམས་དང་།
གཟུངས་ཀྱི་སྒོ་རྣམས་དང་།
དེ་བཞིན་གཤེགས་པའི་སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་བཅྭ་བརྒྱད་ནི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་དགེ་བའི་བཤེས་གཉེན་དུ་རིག་པར་བྱའོ།
།དེ་བཞིན་ཉིད་དང་།
ཡང་དག་པའི་མཐའ་དང་།
ཆོས་ཀྱི་དབྱིངས་ནི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་དགེ་བའི་བཤེས་གཉེན་དུ་རིག་པར་བྱའོ།
།རབ་འབྱོར་གཞན་ཡང་ཕ་རོལ་ཏུ་ཕྱིན་པ་དྲུག་ནི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་སྟོན་པར་རིག་པར་བྱ་སྟེ།
ཕ་རོལ་ཏུ་ཕྱིན་པ་དྲུག་ནི་ལམ་མོ།
།ཕ་རོལ་ཏུ་ཕྱིན་པ་དྲུག་ནི་སྣང་བའོ།
།ཕ་རོལ་ཏུ་ཕྱིན་པ་དྲུག་ནི་སྒྲོན་མའོ།
།བློའོ།
།ཤེས་པའོ།
།ཤེས་རབ་བོ།
།ཕ་རོལ་ཏུ་ཕྱིན་པ་དྲུག་ནི་དཔུང་གཉེན་ནོ།
།ཕ་རོལ་ཏུ་ཕྱིན་པ་དྲུག་ནི་སྐྱབས་སོ།
།ཕ་རོལ་ཏུ་ཕྱིན་པ་དྲུག་ནི་མགོན་ནོ།
།ཕ་རོལ་ཏུ་ཕྱིན་པ་དྲུག་ནི་མའོ།
།ཕ་རོལ་ཏུ་ཕྱིན་པ་དྲུག་ནི་ཕའོ།
།དྲན་པ་ཉེ་བར་གཞག་པ་བཞི་དང་།
ཡང་དག་པར་སྤོང་བ་བཞི་དང་།
རྫུ་འཕྲུལ་གྱི་རྐང་པ་བཞི་དང་།
དབང་པོ་ལྔ་དང་།
སྟོབས་ལྔ་དང་།
བྱང་ཆུབ་ཀྱི་ཡན་ལག་བདུན་དང་།
འཕགས་པའི་ལམ་ཡན་ལག་བརྒྱད་པ་དང་།
འཕགས་པའི་བདེན་པ་རྣམས་དང་།
བསམ་གཏན་རྣམས་དང་།
ཚད་མེད་པ་རྣམས་དང་།
གཟུགས་མེད་པའི་སྙོམས་པར་འཇུག་པ་རྣམས་དང་།
རྣམ་པར་ཐར་པ་བརྒྱད་དང་།
མཐར་གྱིས་གནས་པའི་སྙོམས་པར་འཇུག་པ་དགུ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་རྣམས་དང་།
ཏིང་ངེ་འཛིན་རྣམས་དང་།
གཟུངས་ཀྱི་སྒོ་རྣམས་དང་།
དེ་བཞིན་གཤེགས་པའི་སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་བཅྭ་བརྒྱད་དང་།
ལམ་གྱི་རྣམ་པ་[^335K]ཤེས་པ་ཉིད་ནི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་སྟོན་པར་རིག་པར་བྱ་སྟེ།
ལམ་གྱི་རྣམ་པ་[^336K]ཤེས་པ་ཉིད་ནི་ལམ་མོ།
།ལམ་གྱི་རྣམ་པ་[^337K]ཤེས་པ་ཉིད་ནི་སྣང་བའོ།
།ལམ་གྱི་རྣམ་པ་[^338K]ཤེས་པ་ཉིད་ནི་སྒྲོན་མའོ།
།བློའོ།
།ཤེས་པའོ།
།ཤེས་རབ་བོ།
།ལམ་གྱི་རྣམ་པ་[^339K]ཤེས་པ་ཉིད་ནི་དཔུང་གཉེན་ནོ།
།ལམ་གྱི་རྣམ་པ་ཤེས་པ་ཉིད་ནི་[^340K]སྐྱབས་སོ།
།ལམ་གྱི་རྣམ་པ་[^341K]ཤེས་པ་ཉིད་ནི་མགོན་ནོ།
།ལམ་གྱི་རྣམ་པ་[^342K]ཤེས་པ་ཉིད་ནི་མའོ།
།ལམ་གྱི་རྣམ་པ་[^343K]ཤེས་པ་ཉིད་ནི་ཕའོ།
།རྣམ་པ་ཐམས་ཅད་མཁྱེན་པ་ཉིད་ནི་བག་ཆགས་ཀྱི་མཚམས་སྦྱོར་བ་ཐམས་ཅད་སྤོང་བར་བྱེད་པ་སྟེ།
དེ་ཅིའི་ཕྱིར་ཞེ་ན།
རབ་འབྱོར་དེ་ནི་འདི་ལྟར་བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་པོ་འདི་དག་ནི་འདས་པའི་དུས་ཀྱི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་གང་ཇི་སྙེད་ཅིག་བྱུང་བའི་སངས་རྒྱས་བཅོམ་ལྡན་འདས་དེ་དག་གི་ཡང་ཡབ་དང་ཡུམ་དུ་གྱུར་ཏོ།
།རབ་འབྱོར་བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་པོ་འདི་དག་ནི་མ་འོངས་པའི་དུས་ཀྱི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་གང་ཇི་སྙེད་ཅིག་འབྱུང་བའི་སངས་རྒྱས་བཅོམ་ལྡན་འདས་དེ་དག་གི་ཡང་ཡབ་དང་ཡུམ་དུ་འགྱུར་རོ།
།རབ་འབྱོར་བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་པོ་འདི་དག་ནི་ད་ལྟར་ཕྱོགས་བཅུའི་འཇིག་རྟེན་གྱི་ཁམས་འདི་[^344K]ན་སངས་རྒྱས་བཅོམ་ལྡན་འདས་གང་ཇི་སྙེད་ཅིག་བཞུགས་ཤིང་འཚོ་སྐྱོང་བའི་སངས་རྒྱས་བཅོམ་ལྡན་འདས་དེ་དག་གི་ཡང་ཡབ་དང་ཡུམ་དུ་གྱུར་ཏོ།
།དེ་ཅིའི་ཕྱིར་ཞེ་ན།
རབ་འབྱོར་འདི་ལྟར་འདི་ལས་བྱུང་བ་ནི་འདས་པ་དང་།
མ་བྱོན་པ་དང་།
ད་ལྟར་བྱུང་བའི་སངས་རྒྱས་བཅོམ་ལྡན་འདས་རྣམས་ཏེ།
རབ་འབྱོར་དེ་བས་ན་བྱང་ཆུབ་སེམས་དཔའ་སེམས་དཔའ་ཆེན་པོ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་འདོད་པ་དང་།
བྱང་ཆུབ་སེམས་དཔའ་སེམས་དཔའ་ཆེན་པོ་གཞན་གྱི་དྲིང་མི་འཇོག་པར་འགྲོ་བར་འདོད་པ་དང་།
གཞན་གྱི་དྲིང་མི་འཇོག་པ་ལ་གནས་པར་འདོད་པ་དང་།
སེམས་ཅན་ཐམས་ཅད་ཀྱི་སོམ་ཉི་གཅད་པར་[^345K]འདོད་པ་དང་།
སངས་རྒྱས་ཀྱི་ཞིང་ཡོངས་སུ་དག་པར་བྱ་བར་འདོད་པ་དང་།
སེམས་ཅན་ཡོངས་སུ་སྨིན་པར་བྱ་བར་འདོད་པས་བསྡུ་བའི་དངོས་པོ་བཞིས་སེམས་ཅན་རྣམས་ཡོངས་སུ་བསྡུ་བར་བྱའོ།
།བཞི་གང་ཞེ་ན།
སྦྱིན་པ་དང་།
ཚིག་སྙན་པ་དང་།
དོན་སྤྱོད་པ་[^346K]དང་།
དོན་མཐུན་པ་སྟེ།
རབ་འབྱོར་ངས་དོན་གྱི་དབང་དེ་མཐོང་བས་[^347K]འདི་ལྟ་སྟེ།
བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་པོ་འདི་དག་ནི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་སྟོན་པ་དང་།
མ་དང་།
ཕ་དང་།
གནས་དང་།
སྐྱོབ་པ་དངགླིང་དང་།
སྐྱབས་དང་།
དཔུང་གཉེན་ཡིན་ནོ་ཞེས་བརྗོད་དོ་ཞེས་བྱ་བ་ནི་རྟགས་དགུ་པ་ཡིན་ནོ།།
།།རབ་འབྱོར་དེ་བས་ན་བྱང་ཆུབ་སེམས་དཔའ་སེམས་དཔའ་ཆེན་པོ་གཞན་གྱི་དྲིང་མི་འཇོག་པར་བྱ་བར་འདོད་པ་དང་།
གཞན་གྱི་དྲིང་མི་འཇོག་པ་ལ་གནས་པར་འདོད་པ་དང་།
སེམས་ཅན་ཐམས་ཅད་ཀྱི་ཐེ་ཚོམ་གཅད་པར་[^348K]འདོད་པ་དང་།
སངས་རྒྱས་ཀྱི་ཞིང་ཡོངས་སུ་དག་པར་བྱ་བར་འདོད་པ་དང་།
སེམས་ཅན་ཡོངས་སུ་སྨིན་པར་བྱ་བར་འདོད་པས་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ཉིད་ལ་བསླབ་པར་[^349K]བྱའོ།
།དེ་ཅིའི་ཕྱིར་ཞེ་ན།
བྱང་ཆུབ་སེམས་དཔའ་སེམས་དཔའ་ཆེན་པོས་ཆོས་གང་ལ་བསླབ་པར་བྱ་བ་དེ་དག་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ལས་རྒྱ་ཆེར་བསྟན་ཏོ་ཞེས་བྱ་བ་ནི་རྟགས་བཅུ་པ་ཡིན་ནོ།།
།།རབ་འབྱོར་གྱིས་གསོལ་པ།
བཅོམ་ལྡན་འདས་ཤེས་རབ་ཀྱི་ཕ་རོལ་ཏུ་ཕྱིན་པའི་མཚན་ཉིད་ཇི་ལྟ་བུ་ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་ནམ་མཁའ་ལྟར་ཆགས་པ་མེད་པའི་མཚན་ཉིད་ནི་ཤེས་རབ་ཀྱི་ཕ་རོལ་ཏུ་ཕྱིན་པའོ།
།རབ་འབྱོར་ཤེས་རབ་ཀྱི་ཕ་རོལ་ཏུ་ཕྱིན་པ་ནི་མཚན་ཉིད་མེད་པ་སྟེ།
ཤེས་རབ་ཀྱི་ཕ་རོལ་ཏུ་ཕྱིན་པ་ལ་མཚན་ཉིད་གང་ཡང་མེད་དོ།
།གསོལ་པ།
བཅོམ་ལྡན་འདས་མཚན་ཉིད་གང་གིས་ཤེས་རབ་ཀྱི་ཕ་རོལ་ཏུ་ཕྱིན་པ་མཆིས་པའི་མཚན་ཉིད་དེས་ཆོས་ཐམས་ཅད་མཆིས་པར་འགྱུར་བའི་རྣམ་གྲངས་དེ་ལྟ་བུ་མཆིས་སམ།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་དེ་བཞིན་ནོ།
།དེ་དེ་བཞིན་ཏེ།
མཚན་ཉིད་གང་གིས་ཤེས་རབ་ཀྱི་ཕ་རོལ་ཏུ་ཕྱིན་པ་ཡོད་པའི་མཚན་ཉིད་དེ་ཉིད་ཀྱིས་ཆོས་ཐམས་ཅད་ཡོད་དོ།
།དེ་ཅིའི་ཕྱིར་ཞེ་ན།
རབ་འབྱོར་ཆོས་ཐམས་ཅད་ནི་རང་བཞིན་གྱིས་དབེན་པ་སྟེ།
ཆོས་ཐམས་ཅད་ནི་ཆོས་ཐམས་ཅད་ཀྱིས་དབེན་པའོ།
།ཆོས་ཐམས་ཅད་ནི་ཆོས་ཐམས་ཅད་ཀྱིས་སྟོང་པའོ[^350K]།
།རབ་འབྱོར་རྣམ་གྲངས་དེས་ན་འདི་ལྟར་སྟོང་པ་ཉིད་ཀྱི་མཚན་ཉིད་དང་།
དབེན་པའི་མཚན་ཉིད་དུ་མཚན་ཉིད་གང་གིས་[^351K]ཤེས་རབ་ཀྱི་ཕ་རོལ་ཏུ་ཕྱིན་པ་ཡོད་པའི་མཚན་ཉིད་དེས་ཆོས་ཐམས་ཅད་ཡོད་དོ།
།རབ་འབྱོར་གྱིས་གསོལ་པ།
བཅོམ་ལྡན་འདས་གལ་ཏེ་ཆོས་ཐམས་ཅད་ཀྱང་ཆོས་ཐམས་ཅད་ཀྱིས་དབེན་པ་[^352K]ཆོས་ཐམས་ཅད་ཀྱང་ཆོས་ཐམས་ཅད་ཀྱིས་སྟོང་ན།
སེམས་ཅན་རྣམས་ཀྱི་ཀུན་ནས་ཉོན་མོངས་པ་དང་།
རྣམ་པར་བྱང་བ་ཡང་ཅི་ལྟར་མཆིས་པར་འགྱུར།
བཅོམ་ལྡན་འདས་དབེན་པ་ནི་ཀུན་ནས་ཉོན་མོངས་པར་མི་འགྱུར།
རྣམ་པར་བྱང་བར་མི་འགྱུར།
སྟོང་པ་[^353K]ནི་ཀུན་ནས་ཉོན་མོངས་པར་མི་འགྱུར།
རྣམ་པར་བྱང་བར་མི་འགྱུར།
དབེན་པ་དང་སྟོང་པ་ཉིད་ནི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་མི་རྒྱ་སྟེ།
དབེན་པ་དབེན་པས་ནི་སྟོང་པ་ཉིད་ལ་ཆོས་གང་ཡང་མི་དམིགས།
དབེན་པས་ནི་སྟོང་པ་ཉིད་ལ་སེམས་ཅན་གང་ཡང་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བ་དེ་ལྟ་བུ་མི་དམིགས་ན།
བཅོམ་ལྡན་འདས་ཀྱིས་བསྟན་པ་དེའི་དོན་བདག་གིས་ཇི་ལྟར་འཚལ་བར་བགྱི།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་ཇི་སྙམ་དུ་སེམས།
སེམས་ཅན་རྣམས་ཡུན་རིང་པོ་ནས་བདག་དང་བདག་གི་ཞེས་བྱ་བ་ལ་སྤྱོད་དམ།
གསོལ་པ།
བཅོམ་ལྡན་འདས་དེ་དེ་ལགས་སོ།
།བདེ་བར་གཤེགས་པ་དེ་དེ་ལགས་ཏེ།
སེམས་ཅན་རྣམས་ཡུན་རིང་པོ་ནས་བདག་དང་བདག་གིར་བགྱི་བ་ལ་སྤྱོད་དོ།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་ཇི་སྙམ་དུ་སེམས།
ཅི་འོན་ཀྱང་བདག་དང་བདག་གིར་བྱ་བ་དབེན་ཞིང་སྟོང་ངམ།
གསོལ་པ།
བཅོམ་ལྡན་འདས་དབེན་ནོ།
།བདེ་བར་གཤེགས་པ་སྟོང་ངོ་།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་ཇི་སྙམ་དུ་སེམས།
འོན་ཀྱང་བདག་དང་བདག་གིར་བྱ་བས་སེམས་ཅན་རྣམས་ཀུན་ཏུ་རྒྱུག་ཅིང་ཀུན་ཏུ་འཁོར་བར་གྱུར་ཏམ།
གསོལ་པ།
བཅོམ་ལྡན་འདས་དེ་དེ་ལགས་སོ།
།བདེ་བར་གཤེགས་པ་དེ་དེ་ལགས་ཏེ།
བདག་དང་བདག་གིར་བགྱི་བས་སེམས་ཅན་རྣམས་ཀུན་ཏུ་རྒྱུག་ཅིང་འཁོར་བར་གྱུར་ཏོ།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་ལྟར་ན་སེམས་ཅན་རྣམས་ཀྱི་ཀུན་ནས་ཉོན་མོངས་པ་ཡོད་པ་[^354K]ཡིན་ཏེ།
གང་ལ་བདག་ཏུ་བྱ་བ་མེད་པ་དང་།
བདག་གིར་བྱ་བ་མེད་པ་དེ་ལ་འཛིན་པ་མེད།
གང་ལ་འཛིན་པ་མེད་པ་དེ་ལ་སེམས་ཅན་ཀུན་ཏུ་རྒྱུག་ཅིང་ཀུན་ཏུ་འཁོར་བ་མེད་དེ།
དེ་ལ་ཀུན་ནས་ཉོན་མོངས་པ་གང་ཡང་མེད་པས།
རབ་འབྱོར་དེ་ལྟར་ན་སེམས་ཅན་རྣམས་ཀྱི་རྣམ་པར་བྱང་བ་ཡོད་པ་ཡིན་ནོ་ཞེས་བྱ་བ་ནི་རྟགས་བཅུ་གཅིག་པ་ཡིན་ནོ།།
།།གསོལ་པ།
བཅོམ་ལྡན་འདས་བྱང་ཆུབ་སེམས་དཔའ་སེམས་དཔའ་ཆེན་པོ་དེ་ལྟར་སྤྱོད་པ་ནི་གཟུགས་ལ་མི་སྤྱོད།
ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་ལ་མི་སྤྱོད་དོ།
།[^355K]སྐྱེ་མཆེད་དང་།
ཁམས་དང་།
རྟེན་ཅིང་འབྲེལ་པར་འབྱུང་བ་ལ་མི་སྤྱོད།
སྦྱིན་པའི་ཕ་རོལ་ཏུ་ཕྱིན་པ་ལ་མི་སྤྱོད།
ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་།
བཟོད་པའི་ཕ་རོལ་ཏུ་ཕྱིན་པ་དང་།
བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་།
བསམ་གཏན་གྱི་ཕ་རོལ་ཏུ་ཕྱིན་པ་དང་།
ཤེས་རབ་ཀྱི་ཕ་རོལ་ཏུ་ཕྱིན་པ་ལ་མི་སྤྱོད།
[^356K]ནང་སྟོང་པ་ཉིད་ལ་མི་སྤྱོད།
དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་བར་ལ་མི་སྤྱོད།
དྲན་པ་ཉེ་བར་གཞག་པ་དང་།
ཡང་དག་པར་སྤོང་བ་དང་།
རྫུ་འཕྲུལ་གྱི་རྐང་པ་དང་།
དབང་པོ་དང་།
སྟོབས་དང་།
བྱང་ཆུབ་ཀྱི་ཡན་ལག་དང་།
འཕགས་པའི་ལམ་ཡན་ལག་བརྒྱད་པ་ལ་མི་སྤྱོད།
འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་དང།
མཐར་གྱིས་གནས་པའི་སྙོམས་པར་འཇུག་པ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་ལ་མི་སྤྱོད།
དེ་བཞིན་གཤེགས་པའི་སྟོབས་དང་།
མི་འཇིགས་པ་དང་།
སོ་སོ་ཡང་དག་པར་རིག་པ་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་ལ་མི་སྤྱོད།
རྣམ་པ་ཐམས་ཅད་མཁྱེན་པ་ཉིད་ཀྱི་བར་ལ་མི་སྤྱོད[^357K]།
དེ་ཅིའི་སླད་དུ་ཞེ་ན།
དེ་ནི་འདི་ལྟར་གང་ལ་སྤྱོད་པ་དང་།
གང་གིས་སྤྱོད་པ་དང་།
གང་ལ་སྤྱོད་པར་འགྱུར་བའི་ཆོས་དེ་དག་ཐམས་ཅད་མི་དམིགས་སོ།
།བཅོམ་ལྡན་འདས་དེ་ལྟར་སྤྱོད་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི་ལྷ་དང་མི་དང་ལྷ་མ་ཡིན་དུ་བཅས་པའི་འཇིག་རྟེན་གྱིས་མི་ཐུབ་སྟེ།
བཅོམ་ལྡན་འདས་དེ་ལྟར་སྤྱོད་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི་ཉན་ཐོས་དང་།
རང་སངས་རྒྱས་ཐམས་ཅད་ཀྱིས་ཟིལ་གྱིས་གནོན་པར་[^358K]མི་ནུས་སོ།
།དེ་ཅིའི་སླད་དུ་ཞེ་ན།
དེ་ནི་འདི་ལྟར།
འདི་ལྟ་སྟེ།
བྱང་ཆུབ་སེམས་དཔའི་སྐྱོན་མ་མཆིས་པའི་གནས་ཟིལ་གྱིས་མི་གནོན་པ་ལ་གནས་པས།
བཅོམ་ལྡན་འདས་བྱང་ཆུབ་སེམས་དཔའ་སེམས་དཔའ་ཆེན་པོ་རྣམ་པ་ཐམས་ཅད་མཁྱེན་པ་ཉིད་ཡིད་ལ་བགྱིད་པ་དང་མ་བྲལ་བ་ནི་ཟིལ་གྱིས་མི་གནོན་པ་[^359K]སྟེ།
བཅོམ་ལྡན་འདས་དེ་ལྟར་སྤྱོད་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི་རྣམ་པ་ཐམས་ཅད་མཁྱེན་པ་ཉིད་དང་ཉེ་བར་གྱུར་པ་ལགས་སོ་ཞེས་བྱ་བ་ནི་རྟགས་བཅུ་གཉིས་པ་སྟེ།
འདི་དག་གིས་ནི་རྟགས་གསུངས་པ་ཡིན་ནོ།།
།།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་གལ་ཏེ་འཛམ་བུའི་གླིང་གི་[^360K]སེམས་ཅན་ཇི་སྙེད་པ་དེ་དག་ཐམས་ཅད་སྔ་ཕྱི་མེད་པར་མིའི་ལུས་ཐོབ་པར་གྱུར་ཏེ།
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་པར་གྱུར་ལ།
དེ་དག་ནམ་འཚོའི་བར་དུ་བཞུགས་པ་ལ་རིགས་ཀྱི་བུའམ།
རིགས་ཀྱི་བུ་མོ་ལ་ལ་ཞིག་གིས་རིམ་གྲོར་བྱས།
བཀུར་སྟིར་བྱས།
བསྟི་སྟོང་[^361K]དུ་བྱས།
མཆོད་པར་བྱས་ཏེ།
དགེ་བའི་རྩ་བ་དེ་ཡང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་བསྔོས་ན།
རབ་འབྱོར་དེ་ཇི་སྙམ་དུ་སེམས།
ཅི་རིགས་ཀྱི་བུའམ་རིགས་ཀྱི་བུ་མོ་དེ་དེའི་རྒྱུས་བསོད་ནམས་མང་དུ་འཕེལ་ལམ།
གསོལ་པ།
བཅོམ་ལྡན་འདས་མང་ངོ་།
།བདེ་བར་གཤེགས་པ་མང་ངོ་།
།བཅོམ་ལྡན་འདས་ཀྱི་བཀའ་སྩལ་པ།
རབ་འབྱོར་དེ་བས་ཀྱང་རིགས་ཀྱི་བུའམ།
རིགས་ཀྱི་བུ་མོ་གང་ཤེས་རབ་ཀྱི་ཕ་རོལ་ཏུ་ཕྱིན་པ་འདི་གཞན་ལ་སྟོན་པ་དང་།
འཆད་པ་དང་།
རྣམ་པར་གཞོག་པ་དང་།
རབ་ཏུ་གཞོག་པ་དང་།
འགྲེལ་པ་དང་།
རྣམ་པར་འབྱེད་པ་དང་།
གསལ་[^362K]་བྱེད་པ་དང་།
ཡང་དག་པར་སྟོན་པ་དང་།
ཤེས་རབ་ཀྱི་ཕ་རོལ་ཏུ་ཕྱིན་པ་དང་ལྡན་པའི་ཡིད་ལ་བྱེད་པས་རྣམ་པར་སྤྱོད་ན།
དེའི་བསོད་ནམས་[^363K]མང་དུ་འཕེལ་ལོ།
།རབ་འབྱོར་གལ་ཏེ་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཀྱི་བར་གྱི་སེམས་ཅན་གང་ཇི་སྙེད་པ་དེ་དག་ཐམས་ཅད་སྔ་ཕྱི་མེད་པར་མིའི་ལུས་ཐོབ་པར་གྱུར་ཏེ།
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་པར་གྱུར་པ་དེ་དག་ནམ་འཚོའི་བར་དུ་བཞུགས་པ་ལ་རིགས་ཀྱི་བུའམ་རིགས་ཀྱི་བུ་མོ་གང་[^364K]ལ་ལ་ཞིག་གིས་རིམ་གྲོར་བྱས།
བཀུར་སྟིར་བྱས།
བསྟི་སྟང་དུ་བྱས།མཆོད་པར་བྱས་ཏེ།
དགེ་བའི་རྩ་བ་དེ་ཡང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་བསྔོས་ན།
རབ་འབྱོར་དེ་ཇི་སྙམ་དུ་སེམས།
རིགས་ཀྱི་བུའམ་རིགས་ཀྱི་བུ་མོ་དེ་དེའི་རྒྱུས་བསོད་ནམས་མང་དུ་འཕེལ་ལམ།
གསོལ་པ།བཅོམ་ལྡན་འདས་མང་ངོ་།
།བདེ་བར་གཤེགས་པ་མང་ངོ་།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་བས་ཀྱང་རིགས་ཀྱི་བུའམ།
རིགས་ཀྱི་བུ་མོ་གང་ཤེས་རབ་ཀྱི་ཕ་རོལ་ཏུ་ཕྱིན་པ་འདི་གཞན་ལ་སྟོན་པ་དང་།
འཆད་པ་དང་།
རྣམ་པར་གཞོག་པ་དང་།
རབ་ཏུ་གཞོག་པ་དང་།
འགྲེལ་པ་དང་།
རྣམ་པར་འབྱེད་པ་དང་།
གསལ་བར་བྱེད་པ་དང་།
ཡང་དག་པར་སྟོན་པ་དང་།
ཤེས་རབ་ཀྱི་ཕ་རོལ་ཏུ་ཕྱིན་པ་དང་ལྡན་པའི་ཡིད་ལ་བྱེད་པས་རྣམ་པར་སྤྱོད་ན།
དེའི་བསོད་ནམས་[^365K]མང་དུ་འཕེལ་ལོ།
།རབ་འབྱོར་གལ་ཏེ་འཛམ་བུའི་གླིང་གི་སེམས་ཅན་གང་ཇི་སྙེད་པ་[^366K]དེ་དག་ཐམས་ཅད་སྔ་ཕྱི་མེད་པར་མིའི་ལུས་ཐོབ་པར་གྱུར་ལ།
དེ་དག་རིགས་ཀྱི་བུའམ།
རིགས་ཀྱི་བུ་མོ་གང་ལ་ལ་ཞིག་གིས་དགེ་བ་བཅུའི་ལས་ཀྱི་ལམ་ལ་རབ་ཏུ་བཀོད་པ་དང་།
བསམ་གཏན་བཞི་དང་།
ཚད་མེད་པ་བཞི་དང་།
གཟུགས་མེད་པའི་སྙོམས་པར་འཇུག་པ་བཞི་དང་།
མངོན་པར་ཤེས་པ་ལྔ་དང་།
རྒྱུན་ཏུ་ཞུགས་པའི་འབྲས་བུ་དང་།
ལན་ཅིག་ཕྱིར་འོང་བའི་འབྲས་བུ་དང་།
ཕྱིར་མི་འོང་བའི་འབྲས་བུ་དང་།
དགྲ་བཅོམ་པ་ཉིད་དང་།
རང་བྱང་ཆུབ་དང་།
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལ་རབ་ཏུ་བཀོད་དེ།
དགེ་བའི་རྩ་བ་དེ་ཡང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་བསྔོས་ན།
རབ་འབྱོར་དེ་ཇི་སྙམ་དུ་སེམས།རིགས་ཀྱི་བུའམ།
རིགས་ཀྱི་བུ་མོ་དེ་དེའི་རྒྱུས་བསོད་ནམས་མང་དུ་འཕེལ་ལམ།གསོལ་པ།
བཅོམ་ལྡན་འདས་མང་ངོ་།
།བདེ་བར་གཤེགས་པ་མང་ངོ་།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་བས་ཀྱང་རིགས་ཀྱི་བུའམ།
རིགས་ཀྱི་བུ་མོ་གང་ཤེས་རབ་ཀྱི་ཕ་རོལ་ཏུ་ཕྱིན་པ་འདི་གཞན་ལ་སྟོན་པ་དང་།
འཆད་པ་དང་།
རྣམ་པར་གཞོག་པ་དང་།
རབ་ཏུ་གཞོག་པ་དང་།
འགྲེལ་པ་དང་།
རྣམ་པར་འབྱེད་པ་དང་།
གསལ་བར་[^367K]།
ཡང་དག་པར་སྟོན་ན་དེའི་བསོད་ནམས་ཆེས་མང་དུ་འཕེལ་ལོ།
།རབ་འབྱོར་དེ་ལྟར་སྤྱོད་པའི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམ་པ་ཐམས་ཅད་མཁྱེན་པ་ཉིད་དང་ལྡན་པའི་ཡིད་ལ་བྱ་བས་རྣམ་པར་འབྱེད་པ་ནི་སེམས་ཅན་ཐམས་ཅད་ཀྱི་སྦྱིན་པའི་གནས་སུ་འགྲོ་བ་ཡིན་ཏེ།
དེ་ཅིའི་ཕྱིར་ཞེ་ན།
དེ་ནི་འདི་ལྟར་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མ་གཏོགས་པར་བྱང་ཆུབ་སེམས་དཔའ་སེམས་དཔའ་ཆེན་པོའི་རྣམ་པར་སྤྱོད་པ་དེ་ལྟ་བུ་ནི་སེམས་ཅན་གང་ལ་ཡང་མེད་དེ།
དེ་ཅིའི་ཕྱིར་ཞེ་ན།
དེ་ནི་འདི་ལྟར་རིགས་ཀྱི་བུའམ་རིགས་ཀྱི་བུ་མོ་དེ་དག་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ་བྱམས་པ་ཆེན་པོ་མངོན་པར་བསྒྲུབས་ཏེ[^368K]།
དེ་དག་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
སེམས་ཅན་ཐམས་ཅད་གསད་པར་[^369K]འགྱུར་བ་དང་འདྲ་བར་བལྟ་[^370K]སྟེ།
དེ་དག་སྙིང་རྗེ་ཆེན་པོ་ཐོབ་བོ[^371K]།
།དེ་དག་གནས་པ་དེས་གནས་པ་ན་དགའ་བས་རབ་ཏུ་དགའ་བ་དང་།
མངོན་པར་དགའ་བར་འགྱུར་ཏེ།
དེ་དག་[^372K]དགའ་བ་ཆེན་པོ་མངོན་པར་སྒྲུབ་པོ[^373K]།
།དེ་དག་མཚན་མ་དེ་དག་[^374K]ལྷན་ཅིག་ཏུ་མི་གནས་ཏེ།
དེ་དག་བཏང་སྙོམས་ཆེན་པོ་འཐོབ་བོ།
།རབ་འབྱོར་དེ་ནི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་ཤེས་རབ་ཀྱི་སྣང་བ་ཆེན་པོ་སྟེ།
འདི་ལྟར་སྦྱིན་པའི་ཕ་རོལ་ཏུ་ཕྱིན་པའི་སྣང་བའོ།
།ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་།
བཟོད་པའི་ཕ་རོལ་ཏུ་ཕྱིན་པ་དང་།
བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་།
བསམ་གཏན་གྱི་ཕ་རོལ་ཏུ་ཕྱིན་པ་དང་།
ཤེས་རབ་ཀྱི་ཕ་རོལ་ཏུ་ཕྱིན་པའི་སྣང་བའོ།
།རིགས་ཀྱི་བུ་དེ་དག་ནི་རྣམ་པ་ཐམས་ཅད་མཁྱེན་པ་ཉིད་དུ་མངོན་པར་རྫོགས་པར་སངས་རྒྱས་ཀྱང་སེམས་ཅན་ཐམས་ཅད་ཀྱི་སྦྱིན་པའི་གནས་སུ་འགྱུར་ཏེ།
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་ཕྱིར་མི་ལྡོག་པ[^375K]།
དེ་དག་ཤེས་རབ་ཀྱི་ཕ་རོལ་ཏུ་ཕྱིན་པ་དང་ལྡན་པའི་ཡིད་ལ་བྱ་བས་རྣམ་པར་སྤྱོད་པའི་ཕྱིར།
སུའི་གོས་དང་།
བསོད་སྙོམས་དང་།
མལ་ཆ་དང་།
ནད་ཀྱི་རྐྱེན་རྩི་དང་།
ཡོ་བྱད་ལ་ཡོངས་སུ་སྤྱོད་པའི་གཏོང་བ་དང་།
སྦྱིན་བདག་གི་སྦྱིན་པ་དག་པར་འགྱུར་ཏེ།རྣམ་པ་ཐམས་ཅད་མཁྱེན་པ་ཉིད་དང་ཡང་ཉེ་བར་འགྱུར་རོ།
།རབ་འབྱོར་དེ་བས་ན་བྱང་ཆུབ་སེམས་དཔའ་སེམས་དཔའ་ཆེན་པོ་དོན་ཡོད་པར་ཁམ་གྱི་[^376K]བསོད་སྙོམས་ལ་ཡོངས་སུ་སྤྱད་པར་འདོད་པ་དང་།
སེམས་ཅན་ཐམས་ཅད་ཀྱི་ལམ་བསྟན་པར་འདོད་པ་དང་།
སྣང་བ་ཆེན་པོ་དབྱུང་བར་[^377K]འདོད་པ་དང་།
ཁམས་གསུམ་གྱི་བཙོན་ར་ན་གནས་པའི་སེམས་ཅན་རྣམས་ཡོངས་སུ་དགྲོལ་བར་འདོད་པ་དང་།
སེམས་ཅན་ཐམས་ཅད་ཀྱི་བླ་ན་མེད་པའི་ཤེས་རབ་ཀྱི་མིག་བསྐྱེད་པར་འདོད་པས་ཤེས་རབ་ཀྱི་ཕ་རོལ་ཏུ་ཕྱིན་པ་དང་ལྡན་པའི་ཡིད་ལ་བྱ་བས་[^378K]རྟག་ཏུ་རྒྱུན་མི་འཆད་པར་གནས་པར་བྱའོ།
།གལ་ཏེ་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་དང་ལྡན་པའི་ཡིད་[^379K]ལ་བྱ་བ་འདི་ཡིད་ལ་བྱའོ་སྙམ་ན་དེས་ཤེས་རབ་ཀྱི་ཕ་རོལ་ཏུ་ཕྱིན་པ་དང་ལྡན་པ་འདི་ཉིད་ཀྱི་[^380K]གཏམ་བརྗོད་པར་བྱའོ་ཞེས་བྱ་བ་ནི་རྣམ་པར་འཕེལ་བ་དང་པོའོ།།
།།དེས་ཤེས་རབ་ཀྱི་ཕ་རོལ་ཏུ་ཕྱིན་པ་དང་ལྡན་པའི་གཏམ་བརྗོད་ནས་ཤེས་རབ་ཀྱི་ཕ་རོལ་ཏུ་ཕྱིན་པ་དང་ལྡན་པའི་ཡིད་ལ་བྱེད་པ་ཉིད་ཡིད་ལ་བྱ་སྟེ།
ཤེས་རབ་ཀྱི་ཕ་རོལ་ཏུ་ཕྱིན་པ་དང་ལྡན་པའི་ཡིད་ལ་བྱེད་པས་གནས་པ་དེས་[^381K]ནི་ཡིད་ལ་བྱེད་པ་གཞན་རྣམས་ཡིད་ལ་བྱེད་པར་འགྱུར་བའི་གོ་སྐབས་[^382K]དབྱེ་བར་ཇི་ལྟར་ཤེས་རབ་ཀྱི་ཕ་རོལ་ཏུ་ཕྱིན་པ་དང་ལྡན་པའི་ཡིད་ལ་བྱེད་པ་དེ་དག་ཉིད་ཀྱིས་ཉིན་མཚན་དུ་བརྩོན་པ་མི་འདོར་བར་གནས་པ་དེ་ལྟར་བྱའོ།
།རབ་འབྱོར་འདི་ལྟ་སྟེ་དཔེར་ན།
སྔོན་ཆད་ནོར་བུ་རིན་པོ་ཆེ་རྙེད་མ་མྱོང་བའི་སྐྱེས་བུ་ཞིག་ཡོད་ལ།
དེས་དུས་གཞན་ཞིག་ན་ནོར་བུ་རིན་པོ་ཆེ་རྙེད་པར་གྱུར་ཏེ།
དེ་ནོར་བུ་རིན་པོ་ཆེ་དེ་རྙེད་པས་དགའ་བ་དང་།
སྤྲོ་བ་དང་།
ཡིད་བདེ་བ་དང་ལྡན་པར་གྱུར་པ་ལས།
དེས་ནོར་བུ་རིན་པོ་ཆེ་དེ་རྙེད་མ་ཐག་ཏུ་སྟོར་བར་གྱུར་[^383K]ན།
དེའི་རྒྱུས་སྡུག་བསྔལ་བ་[^384K]དང་།
ཡིད་མི་བདེ་བ་ཆེན་པོ་དང་ལྡན་པར་འགྱུར་[^385K]ཏེ།
རྟག་ཏུ་རྒྱུན་མི་འཆད་པར་ཀྱི་ཧུད་བདག་ནི་ཡིད་དུ་འོང་བའི་ནོར་བུ་རིན་པོ་ཆེ་དེ་དང་བྲལ་བར་གྱུར་ཏོ་ཞེས་ནོར་བུ་རིན་པོ་ཆེ་དང་ལྡན་པའི་ཡིད་ལ་བྱ་བ་ཤ་སྟག་རྒྱུན་དུ་འབྱུང་བར་འགྱུར་རོ།
།རབ་འབྱོར་དེ་བཞིན་དུ་བྱང་ཆུབ་སེམས་དཔའ་སེམས་དཔའ་ཆེན་པོས་འདི་ནི་རིན་པོ་ཆེའོ་སྙམ་དུ་བསམས་ཏེ།
རྣམ་པ་ཐམས་ཅད་མཁྱེན་པ་ཉིད་དང་ལྡན་པའི་ཡིད་ལ་བྱ་བ་དང་མ་བྲལ་བར་བྱའོ།
།རྣམ་པ་ཐམས་ཅད་མཁྱེན་པ་ཉིད་ཀྱི་རིན་པོ་ཆེ་དེ་སྟོར་བར་ཡང་མི་བྱ་སྟེ།
དེ་ལྟར་ནི་[^386K]རྟག་ཏུ་བདེ་བ་དང་།
ཡིད་བདེ་བ་མང་པོ་དང་ལྡན་པར་འགྱུར་རོ།
།གསོལ་པ།
བཅོམ་ལྡན་འདས་ཡིད་ལ་བགྱི་བ་དེ་དག་ཐམས་ཅད་ཀྱང་རང་བཞིན་དང་བྲལ་བ་སྟེ།
ཡིད་ལ་བགྱི་བ་ཐམས་ཅད་ཀྱང་རང་བཞིན་གྱིས་སྟོང་པ་ལགས་ན།
ཇི་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་རྣམ་པ་ཐམས་ཅད་མཁྱེན་པ་ཉིད་དང་ལྡན་པའི་ཡིད་ལ་བགྱི་བ་དང་མ་བྲལ་བ་ལགས།
ཡིད་ལ་བགྱི་བ་དང་མ་[^387K]བྲལ་བ་ལ་ནི་བྱང་ཆུབ་སེམས་དཔའ་མི་དམིགས།
ཡིད་ལ་བགྱི་བ་མི་དམིགས།
རྣམ་པ་ཐམས་ཅད་མཁྱེན་པ་ཉིད་མི་དམིགས་སོ།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་གལ་ཏེ་བྱང་ཆུབ་སེམས་དཔའ་སེམས་དཔའ་ཆེན་པོས་འདི་ལྟར་ཆོས་ཐམས་ཅད་ནི་རང་བཞིན་དང་བྲལ་བ་སྟེ།
དེ་དག་ནི་ཉན་ཐོས་ཀྱིས་མ་བྱས།
རང་སངས་རྒྱས་ཀྱིས་མ་བྱས།
སངས་རྒྱས་བཅོམ་ལྡན་འདས་རྣམས་ཀྱིས་མ་མཛད་དེ།
ཆོས་རྣམས་ཀྱི་ཆོས་ཉིད་དང་།
ཆོས་གནས་པ་ཉིད་དང་།
ཆོས་ངེས་པ་ཉིད་དང་།
དེ་བཞིན་ཉིད་དང་།
མ་ནོར་བ་དེ་བཞིན་ཉིད་དང་།
གཞན་མ་ཡིན་པ་དེ་བཞིན་ཉིད་དང་།
ཆོས་ཀྱི་དབྱིངས་དང་།
ཡང་དག་པའི་མཐའ་འདི་ནི་གནས་པ་ཡིན་ནོ་ཞེས་བྱ་བར་ཤེས་ན།
བྱང་ཆུབ་སེམས་དཔའ་སེམས་དཔའ་ཆེན་པོ་དེ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་དང་མ་བྲལ་བ་ཡིན་ཏེ།
དེ་ཅིའི་ཕྱིར་ཞེ་ན།
རབ་འབྱོར་དེ་ནི་འདི་ལྟར་ཤེས་རབ་ཀྱི་ཕ་རོལ་ཏུ་ཕྱིན་པ་ནི་རང་བཞིན་གྱིས་དབེན།
རང་བཞིན་གྱིས་སྟོང་པ་སྟེ།
དེ་ལ་འཕེལ་བ་མེད་དོ།
།ཡོངས་སུ་འགྲིབ་པ་མེད་དོ་ཞེས་བྱ་བ་ནི་རྣམ་པར་འཕེལ་བ་གཉིས་པ་ཡིན་ནོ།།
།།གསོལ་པ།
བཅོམ་ལྡན་འདས་གལ་ཏེ་ཤེས་རབ་ཀྱི་ཕ་རོལ་ཏུ་ཕྱིན་པ་རང་བཞིན་གྱིས་དབེན་ཞིང་རང་བཞིན་གྱིས་སྟོང་པ་ལགས་ན།
བཅོམ་ལྡན་འདས་ཅི་ལྟར་[^388K]བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་ཡང་དག་པར་བསྒྲུབས་ཤིང་བླ་ན་མེད་པ་ཡང་དག་པར་རྫོགས་པར་འཚང་རྒྱ་བར་འགྱུར་བ་ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་བྱང་ཆུབ་སེམས་དཔའ་སེམས་དཔའ་ཆེན་པོ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་ལ་ཡང་དག་པར་བསྒྲུབས་ཀྱང་རྣམ་པར་འཕེལ་བའམ་ཡོངས་སུ་འགྲིབ་པ་མེད་དེ།
ཡང་དག་པའི་མཐའ་ལ་རྣམ་པར་འཕེལ་བའམ་ཡོངས་སུ་འགྲིབ་པ་མེད་དོ།
།ཆོས་ཀྱི་དབྱིངས་ལ་རྣམ་པར་འཕེལ་བའམ་ཡོངས་སུ་འགྲིབ་པ་མེད་དོ།
།དེ་ཅིའི་ཕྱིར་ཞེ་ན།
ཤེས་རབ་ཀྱི་ཕ་རོལ་ཏུ་ཕྱིན་པ་ནི་གཅིག་ཀྱང་མ་ཡིན།
གཉིས་ཀྱང་མ་ཡིན་ནོ།
།རབ་འབྱོར་གལ་ཏེ་དེ་སྐད་དུ་བཤད་པ་ལ་བྱང་ཆུབ་སེམས་དཔའ་སེམས་དཔའ་ཆེན་པོའི་སེམས་མི་འཇུམ།
[^389K]མི་འགོང་།
མི་འཇིགས།
མི་དངང་།
སྐྲག་པར་མི་འགྱུར་བའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི་ཕྱིར་མི་ལྡོག་པའི་དབྱིངས་ལ་གནས་པ་སྟེ།
བྱང་ཆུབ་སེམས་དཔའ་སེམས་དཔའ་ཆེན་པོ་[^390K]ནི་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་དོ་ཞེས་བྱ་བར་གཏོགས་པར་[^391K]རིག་པར་བྱའོ།
།རབ་འབྱོར་གྱིས་གསོལ་པ།
བཅོམ་ལྡན་འདས་ཤེས་རབ་ཀྱི་ཕ་རོལ་ཏུ་ཕྱིན་པ་ནི་[^392K]སྟོང་པ་ཉིད་དང་།
གསོག་ཉིད་དང་།
གསོབ་ཉིད་དང་།
རག་ལུས་པ་ཉིད་དང་།
སྙིང་པོ་མ་མཆིས་པ་གང་ལགས་པ་དེ་[^393K]ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་དམ།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་ནི་མ་ཡིན་ནོ།
།གསོལ་པ།
བཅོམ་ལྡན་འདས་ཤེས་རབ་ཀྱི་ཕ་རོལ་ཏུ་ཕྱིན་པ་ལས་གུད་ན་གང་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཆོས་གང་ཡང་དམིགས་སུ་མཆིས་སམ།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་ནི་མ་ཡིན་ནོ།
།གསོལ་པ།
བཅོམ་ལྡན་འདས་ཅི་ལགས།
ཤེས་རབ་ཀྱི་ཕ་རོལ་ཏུ་ཕྱིན་པ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་དམ།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་ནི་མ་ཡིན་ནོ།
།གསོལ་པ།
བཅོམ་ལྡན་འདས་ཅི་ལགས།
སྟོང་པ་ཉིད་ཤེས་རབ་ཀྱི་ཕ་རོལ་ཏུ་ཕྱིན་པ་[^394K]ལ་སྤྱོད་དམ།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་ནི་མ་ཡིན་ནོ།
།གསོལ་པ།
བཅོམ་ལྡན་འདས་ཅི་ལགས།
སྟོང་པ་ཉིད་ལས་གུད་དུ་སྟོང་པ་ཉིད་ལ་སྤྱོད་དམ།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་ནི་མ་ཡིན་ནོ།
།གསོལ་པ།
བཅོམ་ལྡན་འདས་ཅི་ལགས།གཟུགས་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་དམ།
ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་དམ།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་ནི་མ་ཡིན་ནོ།
།གསོལ་པ།
བཅོམ་ལྡན་འདས་ཅི་ལགས།
སྐྱེ་མཆེད་དང་།
ཁམས་དང་།
རྟེན་ཅིང་འབྲེལ་པར་འབྱུང་བ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་དམ།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་ནི་མ་ཡིན་ནོ།
།གསོལ་པ།
བཅོམ་ལྡན་འདས་ཅི་ལགས།
ཕ་རོལ་ཏུ་ཕྱིན་པ་རྣམས་དང་།
སྟོང་པ་ཉིད་ཐམས་ཅད་དང་།
བྱང་ཆུབ་ཀྱི་ཕྱོགས་ཀྱི་ཆོས་རྣམས་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་དམ།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་ནི་མ་ཡིན་ནོ།
།གསོལ་པ།
བཅོམ་ལྡན་འདས་ཅི་ལགས།འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་དང་།
མཐར་གྱིས་གནས་པའི་སྙོམས་པར་འཇུག་པ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་དང་།
དེ་བཞིན་གཤེགས་པའི་སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་བཅྭ་བརྒྱད་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་དམ།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་ནི་མ་ཡིན་ནོ།
།གསོལ་པ།
བཅོམ་ལྡན་འདས་ཅི་ལགས།
རྣམ་པ་ཐམས་ཅད་མཁྱེན་པ་ཉིད་ཀྱི་བར་དུ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་དམ།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་ནི་མ་ཡིན་ནོ།
།གསོལ་པ།
བཅོམ་ལྡན་འདས་ཅི་ལགས།གཟུགས་ཀྱི་སྟོང་པ་ཉིད་དང་།
གསོག་ཉིད་དང་།
གསོབ་ཉིད་དང་།
རག་ལུས་པ་ཉིད་དང་།
སྙིང་པོ་མ་མཆིས་པ་ཉིད་དང་།
དེ་བཞིན་ཉིད་དང་།
མ་ནོར་བ་དེ་བཞིན་ཉིད་དང་།
གཞན་མ་ཡིན་པ་དེ་བཞིན་ཉིད་དང་།
ཆོས་ཉིད་དང་།
ཆོས་ཀྱི་དབྱིངས་དང་།
ཆོས་གནས་པ་ཉིད་གང་།
ཆོས་ངེས་པ་ཉིད་དང་།
ཡང་དག་པའི་མཐའ་དང་།
བསམ་གྱིས་མི་ཁྱབ་པའི་དབྱིངས་དེ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་དམ།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་ནི་མ་ཡིན་ནོ།
།གསོལ་པ།
བཅོམ་ལྡན་འདས་ཅི་ལགས།
ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པའི་སྟོང་པ་ཉིད་དང་།
གསོག་ཉིད་དང་།
གསོབ་ཉིད་དང་།
རག་ལུས་པ་ཉིད་དང་།
སྙིང་པོ་མ་མཆིས་པ་ཉིད་དང་།
དེ་བཞིན་ཉིད་དང་།
མ་ནོར་བ་དེ་བཞིན་ཉིད་དང་།
གཞན་མ་ཡིན་པ་དེ་བཞིན་ཉིད་དང་།
ཆོས་ཉིད་དང་།
ཆོས་ཀྱི་དབྱིངས་དང་།
ཆོས་གནས་པ་ཉིད་དང་གང[^395K]།
ཆོས་ངེས་པ་ཉིད་དང་།
ཡང་དག་པར་མཐའ་དང་།
བསམ་གྱིས་མི་ཁྱབ་པའི་དབྱིངས་དེ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་དམ།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་ནི་མ་ཡིན་ནོ།
།གསོལ་པ།
བཅོམ་ལྡན་འདས་ཅི་ལགས།
སྐྱེ་མཆེད་དང་།
ཁམས་དང་།
རྟེན་ཅིང་འབྲེལ་པར་འབྱུང་བའི་སྟོང་པ་ཉིད་དང་།
གསོག་ཉིད་དང་།
གསོབ་ཉིད་དང་།
རག་ལུས་པ་ཉིད་དང་།
སྙིང་པོ་མ་མཆིས་པ་ཉིད་དང་།
དེ་བཞིན་ཉིད་དང་།
མ་ནོར་བ་དེ་བཞིན་ཉིད་དང་།
གཞན་མ་ཡིན་པ་དེ་བཞིན་ཉིད་དང་།
ཆོས་ཉིད་དང་།
ཆོས་ཀྱི་དབྱིངས་དང་།
ཆོས་གནས་པ་ཉིད་དང་།
ཆོས་ངེས་པ་ཉིད་དང་།
ཡང་དག་པའི་མཐའ་དང་།
བསམ་གྱིས་མི་ཁྱབ་པའི་དབྱིངས་དེ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་དམ།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་ནི་མ་ཡིན་ནོ།
།གསོལ་པ།
བཅོམ་ལྡན་འདས་ཅི་ལགས།
ཕ་རོལ་ཏུ་ཕྱིན་པ་རྣམས་དང་།
སྟོང་པ་ཉིད་ཐམས་ཅད་དང་།
བྱང་ཆུབ་ཀྱི་ཕྱོགས་ཀྱི་ཆོས་རྣམས་དང་།
འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་དང་།
མཐར་གྱིས་གནས་པའི་སྙོམས་པར་འཇུག་པ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་དང་།
དེ་བཞིན་གཤེགས་པའི་སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་དང[^396K]།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་བཅྭ་བརྒྱད་དང་།
རྣམ་པ་ཐམས་ཅད་མཁྱེན་པ་ཉིད་ཀྱི་བར་གྱི་སྟོང་པ་ཉིད་དང་།
གསོག་ཉིད་དང་།
གསོབ་ཉིད་དང་།
རག་ལུས་པ་ཉིད་དང་།
སྙིང་པོ་མ་མཆིས་པ་ཉིད་དང་།
དེ་བཞིན་ཉིད་དང་།
མ་ནོར་བ་དེ་བཞིན་ཉིད་དང་།
གཞན་མ་ཡིན་པ་དེ་བཞིན་ཉིད་དང་།
ཆོས་ཉིད་དང་།
ཆོས་ཀྱི་དབྱིངས་དང་།
ཆོས་གནས་པ་ཉིད་དང་།
ཡང་དག་པའི་མཐའ་དང་།
བསམ་གྱིས་མི་ཁྱབ་པའི་དབྱིངས་དེ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་དམ།
བཅོམ་ལྡན་འདས་ཀྱིས་བཀའ་སྩལ་པ[^397K]།
རབ་འབྱོར་དེ་ནི་མ་ཡིན་ནོ[^398K]གསོལ་པ།
བཅོམ་ལྡན་འདས་གལ་ཏེ་ཆོས་དེ་དག་ཤེས་རབ་ཀྱི་ཕ་རོལ་ཏུ་ཕྱིན་པ་ལ་མི་སྤྱོད་ན།
བཅོམ་ལྡན་འདས་བྱང་ཆུབ་སེམས་དཔའ་སེམས་དཔའ་ཆེན་པོ་ཇི་ལྟར་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པ་ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་ཇི་སྙམ་དུ་སེམས།
ཆོས་གང་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཆོས་དེ་ཁྱོད་ཀྱིས་མཐོང་ངམ།
གསོལ་པ།
བཅོམ་ལྡན་འདས་དེ་ནི་མ་ལགས་སོ།
།བཅོམ་ལྡན་འདས་ཀྱིས་བཀའ་སྩལཔ།
རབ་འབྱོར་དེ་ཇི་སྙམ་དུ་སེམས།
གང་ལ་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱོད་པའི་ཤེས་རབ་ཀྱི་ཕ་རོལ་ཏུ་ཕྱིན་པ་དེ་ལྟ་བུ་ཁྱོད་ཀྱིས་མཐོང་ངམ།
གསོལ་པ།
བཅོམ་ལྡན་འདས་དེ་ནི་མ་ལགས་སོ།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་ཇི་སྙམ་དུ་སེམས།
ཆོས་གང་ཁྱོད་ཀྱིས་མ་མཐོང་བའི་ཆོས་དེ་དམིགས་སུ་ཡོད་དམ།
གསོལ་པ།
བཅོམ་ལྡན་འདས་དེ་ནི་མ་ལགས་སོ།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་ཇི་སྙམ་དུ་སེམས།
ཆོས་གང་དམིགས་སུ་མེད་པ་དེ་སྐྱེ་བའམ་འགག་པར་འགྱུར་རམ་ཅི།
གསོལ་པ།
བཅོམ་ལྡན་འདས་དེ་ནི་མ་ལགས་སོ།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་ནི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་མི་སྐྱེ་བའི་ཆོས་ལ་བཟོད་པ་སྟེ།
རབ་འབྱོར་བཟོད་པ་དེ་ལྟ་བུའི་རང་བཞིན་དང་ལྡན་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི་སངས་རྒྱས་བཅོམ་ལྡན་འདས་རྣམས་ཀྱིས་[^399K]བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ལུང་སྟོན་ཏེ།
རབ་འབྱོར་དེ་ནི་སྟོབས་བཅུ་དང་།
མི་འཇིགས་པ་དང་།
སོ་སོ་ཡང་དག་པར་རིག་པ་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པའི་ལམ་ཞེས་བྱ་སྟེ།
ལམ་དེར་ཞུགས་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི་[^400K]དེ་ལྟར་སྤྱོད།
དེ་ལྟར་རྩོལ[^401K]།
དེ་ལྟར་འབད་པ་ནི་བླ་ན་མེད་པ་ཡང་དག་པར་རྫོགས་པའི་སངས་རྒྱས་ཀྱི་ཡེ་ཤེས་ཆེན་པོ་རྣམ་པ་ཐམས་ཅད་མཁྱེན་པའི་ཡེ་ཤེས་ཐོབ་པར་མི་འགྱུར་ཞེས་བྱ་བའི་གནས་མེད་དོ།
།དེ་ཅིའི་ཕྱིར་ཞེ་ན།
དེ་ནི་འདི་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་དེས་མི་སྐྱེ་བའི་ཆོས་ལ་བཟོད་པ་ཐོབ་པའི་ཕྱིར་ཏེ།
འདི་ལྟར་ཇི་སྲིད་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་ཀྱི་བར་དུ་དེ་ལ་གཞོལ་བར་འགྱུར་རོ་ཞེས་བྱ་བ་ནི་རྣམ་པར་འཕེལ་བ་གསུམ་པ་ཡིན་ནོ།།
།།རབ་འབྱོར་གྱིས་གསོལ་པ།
བཅོམ་ལྡན་འདས་ཅི་ལགས།
ཆོས་ཐམས་ཅད་མི་སྐྱེ་བའི་སླད་དུ་བྱང་ཆུབ་སེམས་དཔའ་སེམས་དཔའ་ཆེན་པོ་[^402K]བླ་ན་མེད་པ་[^403K]ཡང་དག་པར་རྫོགས་པའི་བྱང་ཆུབ་ཏུ་ལུང་བསྟན་པར་འགྱུར་རམ།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་ནི་མ་ཡིན་ནོ།
།གསོལ་པ།
བཅོམ་ལྡན་འདས་ཅི་ལགས།
སྐྱེ་བའི་སླད་དུ་བྱང་ཆུབ་སེམས་དཔའ་སེམས་དཔའ་ཆེན་པོ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ལུང་སྟོན་པར་འགྱུར་རམ།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་ནི་མ་ཡིན་ནོ།
།གསོལ་པ།
བཅོམ་ལྡན་འདས་གལ་ཏེ་མི་སྐྱེ་བའི་སླད་དང་།
སྐྱེ་བའི་སླད་དུ་བྱང་ཆུབ་སེམས་དཔའ་སེམས་དཔའ་ཆེན་པོ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ལུང་བསྟན་[^404K]ན།
བྱང་ཆུབ་སེམས་དཔའ་སེམས་དཔའ་ཆེན་པོ་ཇི་ལྟར་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ལུང་བསྟན་པར་འགྱུར།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་ཇི་སྙམ་དུ་སེམས།
གང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ལུང་བསྟན་པར་འགྱུར་བའི་ཆོས་དེ་ལྟ་བུ་ཁྱོད་ཀྱིས་ཡང་དག་པར་རྗེས་སུ་མཐོང་ངམ།
གསོལ་པ།
བཅོམ་ལྡན་འདས་དེ་ནི་མ་ལགས་ཏེ།
བཅོམ་ལྡན་འདས་ཆོས་གང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ལུང་བསྟན་པར་འགྱུར་བའི་ཆོས་དེ་དག་ནི་བདག་གིས་ཡང་དག་པར་རྗེས་སུ་མ་མཐོང་ངོ་།
།བཅོམ་ལྡན་འདས་ཆོས་གང་མངོན་པར་རྫོགས་པར་འཚང་རྒྱ་བ་དང་།
གང་གིས་མངོན་པར་རྫོགས་པར་འཚང་རྒྱ་བ་དང་།
གང་ལ་མངོན་པར་རྫོགས་པར་འཚང་རྒྱ་བར་བགྱི་བ་དེ་ལྟ་བུའི་ཆོས་ཀྱང་བདག་གིས་ཡང་དག་པར་རྗེས་སུ་མ་མཐོང་ངོ་།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་དེ་བཞིན་ནོ།
།དེ་བཞིན་ཏེ།
ཆོས་ཐམས་ཅད་མི་དམིགས་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི་འདི་སྙམ་དུ་བདག་ནི་མངོན་པར་རྫོགས་པར་འཚང་རྒྱའོ།
།འདིས་ནི་མངོན་པར་རྫོགས་པར་འཚང་རྒྱ་བར་བྱའོ།
།འདི་ནི་མངོན་པར་རྫོགས་པར་འཚང་རྒྱ་བར་བྱའོ་སྙམ་དུ་མི་སེམས་སོ།
།དེ་ཅིའི་ཕྱིར་ཞེ་ན།
རབ་འབྱོར་དེ་ནི་འདི་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པ་ལ་རྣམ་པར་རྟོག་པ་དེ་ཐམས་ཅད་མེད་པའི་ཕྱིར་ཏེ།
དེ་ཅིའི་ཕྱིར་ཞེ་ན།
རབ་འབྱོར་ཤེས་རབ་ཀྱི་ཕ་རོལ་ཏུ་ཕྱིན་པ་ནི་རྣམ་པར་མི་རྟོག་པའོ་ཞེས་བྱ་བ་ནི་རྣམ་པར་འཕེལ་བ་བཞི་པ་ཡིན་ནོ།།
།།དེ་ནས་ལྷའི་དབང་པོ་བརྒྱ་བྱིན་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ།
།བཅོམ་ལྡན་འདས་ཤེས་རབ་ཀྱི་ཕ་རོལ་ཏུ་ཕྱིན་པ་ནི་ཤིན་ཏུ་དབེན་པའི་སླད་དུ་ཟབ་པའོ།
།བལྟ་དཀའ་བའོ།
།རྟོགས་པར་དཀའ་བའོ།
།བརྟག་ཏུ་མ་མཆིས་པའོ།
།བརྟག་པའི་སྤྱོད་ཡུལ་མ་ལགས་སོ།
།ཞི་བ་ཕྲ་བ་ཞིབ་པའོ།
།མཁས་ཤིང་རིག་པས་རྟོགས་པར་བགྱི་བའོ།
།བཅོམ་ལྡན་འདས་སེམས་ཅན་གང་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་འདི་ཉན་ཅིང་འཛིན་པ་དང་།
འཆང་ཞིང་ཀློག་པ་དང་།
ཀུན་ཆུབ་པར་བགྱིད་པ་དང་།
དེ་བཞིན་ཉིད་དུ་ནན་ཏན་བགྱིད་ཅིང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་ཀྱི་བར་དུ་སེམས་དང་སེམས་ལས་བྱུང་བའི་ཆོས་གཞན་གྱི་གོ་མི་འབྱེད་པ་དེ་དག་ནི་དགེ་བའི་རྩ་བ་ངན་དོན་དང་ལྡན་པ་མ་ལགས་སོ།
།བཅོམ་ལྡན་འདས་ཀྱིས་བཀའ་སྩལ་པ།
ཀཽ་ཤི་ཀ་དེ་དེ་བཞིན་ནོ།
།དེ་དེ་བཞིན་ཏེ།
སེམས་ཅན་གང་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་འདི་ཉན་ཅིང་འཛིན་པ་དང་།
འཆང་ཞིང་ཀློག་པ་དང་།
ཀུན་ཆུབ་པར་བྱེད་པ་དང་།
དེ་བཞིན་ཉིད་དུ་ནན་ཏན་བྱེད་ཅིང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་ཀྱི་བར་དུ་སེམས་དང་སེམས་ལས་བྱུང་བའི་ཆོས་གཞན་གྱི་གོ་མི་འབྱེད་པ་དེ་དག་ནི་དགེ་བའི་རྩ་བ་དན་དོན་དང་ལྡན་པ་མ་ཡིན་ནོ།
།ཀཽ་ཤི་ཀ་དེ་ཇི་སྙམ་དུ་སེམས།
འཛམ་བུའི་གླིང་གི་སེམས་ཅན་གང་ཇི་སྙེད་པ་དེ་དག་ཐམས་ཅད་དགེ་བ་བཅུའི་ལས་ཀྱི་ལམ་དང་ལྡན་པར་གྱུར།
བསམ་གཏན་བཞི་དང་།
ཚད་མེད་པ་བཞི་དང་།
གཟུགས་མེད་པའི་སྙོམས་པར་འཇུག་པ་བཞི་དང་།
མངོན་པར་ཤེས་པ་ལྔ་དང་ལྡན་པར་གྱུར་ལ།
རིགས་ཀྱི་བུ་དང་རིགས་ཀྱི་བུ་མོ་གང་ལ་ལ་ཞིག་ཀྱང་ཤེས་རབ་ཀྱི་ཕ་རོལ་ཏུ་ཕྱིན་པ་འདི་འཛིན་ཞིང་འཆང་བ་དང་།
ཀློག་ཅིང་ཀུན་ཏུ་ཆུབ་པར་བྱེད་པར་འགྱུར་ཏེ།
བཟུང་ཞིང་བཅངས་ཏེ།
བཀླགས་[^405K]ཤིང་ཀུན་ཆུབ་པར་བྱས་ནས་ཀྱང་དེ་བཞིན་ཉིད་དུ་ནན་ཏན་དུ་བྱེད་ན་ཀཽ་ཤི་ཀ་དགེ་བའི་རྩ་བ་འདི་ལ་སྔ་མའི་དགེ་བའི་རྩ་བ་དེས་བརྒྱའི་ཆར་ཡང་ཉེ་བར་མི་འགྲོ་སྟེ།
སྟོང་གི་ཆ་དང་།
བརྒྱ་ཕྲག་སྟོང་གི་བར་གྱི་[^406K]ཆ་དང་།
བྱེ་བ་ཁྲག་ཁྲིག་བརྒྱ་ཕྲག་སྟོང་གི་བར་གྱི་ཆ་དང་།
གྲངས་དང་།
ཆ་དང་།
བགྲང་བ་[^407K]དང་།
དཔེ་དང་།
རྒྱུར་ཡང་མི་བཟོད་དོ།
།དེ་ནས་དགེ་སློང་གཅིག་གིས་ལྷའི་དབང་པོ་བརྒྱ་བྱིན་ལ་འདི་སྐད་ཅེས་སྨྲས་སོ།
།ཀཽ་ཤི་ཀ་འཛམ་བུའི་གླིང་གི་སེམས་ཅན་དགེ་བ་བཅུའི་ལས་ཀྱི་ལམ་དང་ལྡན་པ།
བསམ་གཏན་བཞི་དང་ལྡན་པ།
ཚད་མེད་པ་བཞི་དང་ལྡན་པ།
གཟུགས་མེད་པའི་སྙོམས་པར་འཇུག་པ་བཞི་དང་ལྡན་པ།
མངོན་པར་ཤེས་པ་ལྔ་དང་ལྡན་པ།
དེ་དག་ཐམས་ཅད་ནི་རིགས་ཀྱི་བུའམ་རིགས་ཀྱི་བུ་མོ་གང་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་འདི་མི་གཡེང་བའི་སེམས་ཀྱིས་འཛིན་པ་དང་།
འཆང་བ་དང་།
ཀློག་པ་དང་།
ཀུན་ཆུབ་པར་བྱེད་པ་དང་།
ཚུལ་བཞིན་དུ་ཡིད་ལ་བྱེད་པ་དང་།
དེ་བཞིན་ཉིད་དུ་ནན་ཏན་བྱེད་ཅིང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་ཀྱི་བར་དུ་སེམས་དང་སེམས་ལས་བྱུང་བའི་ཆོས་གཞན་གྱི་གོ་མི་འབྱེད་པ་དེ་དག་གིས་ཟིལ་གྱིས་གནོན་ཏོ།
།དེ་སྐད་ཅེས་སྨྲས་པ་དང་།
ལྷའི་དབང་པོ་བརྒྱ་བྱིན་གྱིས་དགེ་སློང་དེ་ལ་འདི་སྐད་ཅེས་སྨྲས་སོ།
།དགེ་སློང་འཛམ་བུའི་གླིང་གི་སེམས་ཅན་དགེ་བ་བཅུའི་ལས་ཀྱི་ལམ་དང་ལྡན་པ།
བསམ་གཏན་བཞི་དང་ལྡན་པ།
ཚད་མེད་པ་བཞི་དང་ལྡན་པ།
གཟུགས་མེད་པའི་སྙོམས་པར་འཇུག་པ་བཞི་དང་ལྡན་པ།
མངོན་པར་ཤེས་པ་ལྔ་དང་ལྡན་པ་དེ་དག་ཐམས་ཅད་བྱང་ཆུབ་སེམས་དཔའ་སེམས་དཔའ་ཆེན་པོས་རྣམ་པ་ཐམས་ཅད་མཁྱེན་པ་ཉིད་དང་ལྡན་པའི་སེམས་བསྐྱེད་པ་གཅིག་གིས་ཀྱང་ཟིལ་གྱིས་གནོན་ན།
གང་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་འདི་འཛིན་པ་དང་།
འཆང་བ་དང་།
ཀློག་པ་དང་།
ཀུན་ཆུབ་པར་བྱེད་པ་དང་།
ཚུལ་བཞིན་དུ་ཡིད་ལ་བྱེད་པ་དང་།
བཟུང་[^408K]ཞིང་བཅངས་ཏེ།
བཀླགས་ཤིང་ཀུན་ཆུབ་པར་བྱས་ནས་ཀྱང་དེ་བཞིན་ཉིད་དུ་ནན་ཏན་བྱེད་པ་ལྟ་སྨོས་ཀྱང་ཅི་དགོས་ཏེ།
ལྷ་དང་མི་དང་ལྷ་མ་ཡིན་དུ་བཅས་པའི་འཇིག་རྟེན་ཟིལ་གྱིས་གནོན་པར་འགྱུར་ཏེ།
བྱང་ཆུབ་སེམས་དཔའ་སེམས་དཔའ་ཆེན་པོ་དེས་[^409K]ནི་ལྷ་དང་མི་དང་ལྷ་མ་ཡིན་དུ་བཅས་པའི་འཇིག་རྟེན་ཟིལ་གྱིས་གནོན་ཞིང་[^410K]འགྲོ་བར་འགྱུར་རོ།
།བྱང་ཆུབ་སེམས་དཔའ་སེམས་དཔའ་ཆེན་པོ་དེ་ནི་ལྷ་དང་མི་དང་ལྷ་མ་ཡིན་དུ་བཅས་པའི་འཇིག་རྟེན་ཟིལ་གྱིས་མནན་ཞིང་འགྲོ་བར་ཡང་མ་ཟད་དེ།
བྱང་ཆུབ་སེམས་དཔའ་སེམས་དཔའ་ཆེན་པོ་དེ་ནི་རྒྱུན་དུ་ཞུགས་པ་དང་།
ལན་ཅིག་ཕྱིར་འོང་བ་དང་།
ཕྱིར་མི་འོང་བ་དང་།
དགྲ་བཅོམ་པ་དང་།
རང་སངས་རྒྱས་གང་ཇི་སྙེད་པ་དེ་དག་ཐམས་ཅད་ཟིལ་གྱིས་གནོན་[^411K]ཞིང་འགྲོ་བར་འགྱུར་རོ།
།རྒྱུན་དུ་ཞུགས་པ་དང་།
ལན་ཅིག་ཕྱིར་འོང་བ་དང་།
ཕྱིར་མི་འོང་བ་དང་།
དགྲ་བཅོམ་པ་དང་།
རང་སངས་རྒྱས་སུ་ཡང་མ་ཟད་དེ།
བྱང་ཆུབ་སེམས་དཔའ་སེམས་དཔའ་ཆེན་པོ་དེ་ནི་བྱང་ཆུབ་སེམས་དཔའ་སེམས་དཔའ་ཆེན་པོ་གང་སྦྱིན་པའི་ཕ་རོལ་ཏུ་ཕྱིན་པ་ལ་སྤྱོད་པ་[^412K]ཐབས་མཁས་པ་དང་བྲལ་བ།
ཤེས་རབ་ཀྱི་ཕ་རོལ་ཏུ་ཕྱིན་པ་དང་བྲལ་བ་དེ་དག་ཀྱང་ཟིལ་གྱིས་གནོན་ཞིང་འགྲོ་བར་འགྱུར་རོ།
།སྦྱིན་པའི་ཕ་རོལ་ཏུ་ཕྱིན་པ་ལ་སྤྱོད་པ་[^413K]ཡང་མ་ཟད་དེ།
བྱང་ཆུབ་སེམས་དཔའ་སེམས་དཔའ་ཆེན་པོ་དེ་ནི་བྱང་ཆུབ་སེམས་དཔའ་སེམས་དཔའ་ཆེན་པོ་གང་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་ལ་སྤྱོད་པ་ཐབས་ལ་མཁས་པ་དང་བྲལ་བ་དང་།
ཤེས་རབ་ཀྱི་ཕ་རོལ་ཏུ་ཕྱིན་པ་དང་བྲལ་བ་དེ་དག་ཀྱང་ཟིལ་གྱིས་གནོན་ཞིང་འགྲོ་བར་འགྱུར་རོ།
།ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་ལ་སྤྱོད་པ་[^414K]ཡང་མ་ཟད་དེ།
བྱང་ཆུབ་སེམས་དཔའ་སེམས་དཔའ་ཆེན་པོ་དེ་ནི་བྱང་ཆུབ་སེམས་དཔའ་སེམས་དཔའ་ཆེན་པོ་གང་བཟོད་པའི་ཕ་རོལ་ཏུ་ཕྱིན་པ་ལ་སྤྱོད་པ་ཐབས་ལ་མཁས་པ་དང་བྲལ་བ།
ཤེས་རབ་ཀྱི་ཕ་རོལ་ཏུ་ཕྱིན་པ་དང་བྲལ་བ་གང་ཇི་སྙེད་པ་དེ་དག་ཀྱང་ཟིལ་གྱིས་གནོན་ཞིང་འགྲོ་བར་འགྱུར་རོ།
།བཟོད་པའི་ཕ་རོལ་ཏུ་ཕྱིན་པ་ལ་སྤྱོད་པ་[^415K]ཡང་མ་ཟད་དེ།
བྱང་ཆུབ་སེམས་དཔའ་སེམས་དཔའ་ཆེན་པོ་དེ་ནི་བྱང་ཆུབ་སེམས་དཔའ་སེམས་དཔའ་ཆེན་པོ་གང་བརྩོན་འགྲུས་ཀྱི་ཕ་རོལ་ཏུ་ཕྱིན་པ་ལ་སྤྱོད་པ་ཐབས་མཁས་པ་དང་བྲལ་བ་དེ།
[^416K]ཤེས་རབ་ཀྱི་ཕ་རོལ་ཏུ་ཕྱིན་པ་དང་བྲལ་བ་གང་ཇི་སྙེད་པ་དེ་དག་ཐམས་ཅད་ཀྱང་ཟིལ་གྱིས་གནོན་ཞིང་འགྲོ་བར་འགྱུར་རོ།
།བརྩོན་འགྲུས་ཀྱི་ཕ་རོལ་ཏུ་ཕྱིན་པ་ལ་སྤྱོད་པ་[^417K]ཡང་མ་ཟད་དེ།
བྱང་ཆུབ་སེམས་དཔའ་སེམས་དཔའ་ཆེན་པོ་དེ་ནི་བྱང་ཆུབ་སེམས་དཔའ་སེམས་དཔའ་ཆེན་པོ་གང་བསམ་གཏན་གྱི་ཕ་རོལ་ཏུ་ཕྱིན་པ་ལ་སྤྱོད་པ་ཐབས་མཁས་པ་དང་བྲལ་བ་དེ།
[^418K]ཤེས་རབ་ཀྱི་ཕ་རོལ་ཏུ་ཕྱིན་པ་དང་བྲལ་བ་གང་ཇི་སྙེད་པ་དེ་དག་ཀྱང་ཟིལ་གྱིས་གནོན་ཞིང་འགྲོ་བར་འགྱུར་རོ།
།བསམ་གཏན་གྱི་ཕ་རོལ་ཏུ་ཕྱིན་པ་ལ་སྤྱོད་པ་[^419K]ཡང་མ་ཟད་དེ།
བྱང་ཆུབ་སེམས་དཔའ་སེམས་དཔའ་ཆེན་པོ་གང་ཤེས་རབ་ཀྱི་ཕ་རོལ་ཏུ་ཕྱིན་པ་ལ་ཇི་སྐད་[^420K]དུ་བསྟན་པ་བཞིན་དུ་སྤྱོད་པ་དེ་དག་ནི་ལྷ་དང་མི་དང་ལྷ་མ་ཡིན་དུ་བཅས་པའི་འཇིག་རྟེན་[^421K]ཟིལ་གྱིས་གནོན་པར་མི་ནུས་སོ།
།བྱང་ཆུབ་སེམས་དཔའ་སེམས་དཔའ་ཆེན་པོ་གང་[^422K]ཏུ་ཕྱིན་པ་ཇི་སྐད་བསྟན་པ་དང་མཐུན་པར་སྤྱོད་པ་སྟེ།
བྱང་ཆུབ་སེམས་དཔའ་སེམས་དཔའ་ཆེན་པོ་དེ་ནི་རྣམ་པ་ཐམས་ཅད་མཁྱེན་པ་ཉིད་ཀྱི་རིགས་རྒྱུན་མི་འཆད་པའི་དོན་དུ་གནས་པའོ།
།བྱང་ཆུབ་སེམས་དཔའ་སེམས་དཔའ་ཆེན་པོ་དེ་ནི་དེ་བཞིན་གཤེགས་པ་རིང་དུ་མི་བྱེད་པའོ།
།དེ་ལྟར་ཞུགས་པའི་བྱང་ཆུབ་སེམས་དཔའ་སེམས་དཔའ་ཆེན་པོ་དེ་ནི་སྙིང་པོ་བྱང་ཆུབ་དང་འཕང་བར་མི་འགྱུར་རོ།
།བྱང་ཆུབ་སེམས་དཔའ་སེམས་དཔའ་ཆེན་པོ་དེ་ནི་སེམས་ཅན་བྱིང་བ་རྣམས་གདོན་པར་འདོད་པའོ།
།དེ་ལྟར་སློབ་པའི་བྱང་ཆུབ་སེམས་དཔའ་སེམས་དཔའ་ཆེན་པོ་དེ་ནི་བྱང་ཆུབ་སེམས་དཔའི་བསླབ་པ་ལ་སློབ་པ་སྟེ།
ཉན་ཐོས་ཀྱི་བསླབ་པ་ལ་སློབ་པ་མ་ཡིན་ནོ།
།རང་སངས་རྒྱས་ཀྱི་བསླབ་པ་ལ་སློབ་པ་མ་ཡིན་ནོ་ཞེས་བྱ་བ་ནི་རྣམ་པར་འཕེལ་བ་ལྔ་པ་ཡིན་ནོ།།
།།དེ་ལྟར་སློབ་པའི་བྱང་ཆུབ་སེམས་དཔའ་སེམས་དཔའ་ཆེན་པོའི་དྲུང་དུ་རྒྱལ་པོ་ཆེན་པོ་བཞིས་[^423K]ཀྱང་འགྲོ་བར་བྱ་བར་སེམས་ཏེ།
ཉེ་བར་འདོང་ཞིང་འདི་སྐད་ཅེས་སྨྲས་སོ།
།[^424K]ཀྱེ་སྐྱེས་བུ་ཆེན་པོ་མྱུར་དུ་སློབས་ཤིག
།སྐྱེས་བུ་ཆེན་པོ་སྐྱེན་པར་སློབས་ཤིག
།ལྷུང་བཟེད་བཞི་པོ་འདི་དག་ནི་ཁྱོད་ཀྱིས་སྙིང་པོ་བྱང་ཆུབ་ལ་འདུག་སྟེ།
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་ནས་བླང་བར་བྱ་བ་སྟེ།
འདི་དག་ནི་སྔོན་གྱི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀྱིས་བཞེས་པའོ་ཞེས་ཟེར་ཞིང་སྟོན་པའོ[^425K]།
།དེ་ལྟར་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་བྱང་ཆུབ་སེམས་དཔའ་སེམས་དཔའ་ཆེན་པོའི་དྲུང་དུ་རྒྱལ་པོ་ཆེན་པོ་[^426K]བཞི་དག་ཀྱང་།
རྒྱལ་པོ་ཆེན་པོ་བཞིའི་[^427K]རིས་ཀྱི་ལྷའི་བུ་རྣམས་དང་ལྷན་ཅིག་འགྲོ་བར་[^428K]སེམས་སོ།
།དེའི་དྲུང་དུ་བདག་ཀྱང་སུམ་ཅུ་རྩ་གསུམ་གྱི་ལྷའི་བུ་རྣམས་དང་ལྷན་ཅིག་འགྲོ་བར་སེམས་སོ།
།ལྷའི་དབང་པོ་[^429K]རབ་འཐབ་བྲལ་ཡང་འཐབ་བྲལ་གྱི་ལྷའི་བུ་རྣམས་དང་ལྷན་ཅིག་འགྲོ་བར་སེམས་སོ།
།ལྷའི་རྒྱལ་པོ་རབ་དགའ་ལྡན་ཡང་དགའ་ལྡན་གྱི་ལྷའི་བུ་རྣམས་དང་ལྷན་ཅིག་འགྲོ་བར་སེམས་སོ།
།ལྷའི་རྒྱལ་པོ་རབ་འཕྲུལ་དགའ་ཡང་འཕྲུལ་དགའི་ལྷའི་བུ་རྣམས་དང་ལྷན་ཅིག་འགྲོ་བར་སེམས་སོ།
།ལྷའི་རྒྱལ་པོ་དབང་སྒྱུར་ཡང་གཞན་འཕྲུལ་དབང་བྱེད་ཀྱི་ལྷའི་བུ་རྣམས་དང་ལྷན་ཅིག་འགྲོ་བར་སེམས་སོ།
།ཚངས་པ་མི་མཇེད་ཀྱི་བདག་པོ་ཡང་ཚངས་རིས་ཀྱི་ལྷའི་བུ་རྣམས་དང་ལྷན་ཅིག་འགྲོ་བར་སེམས་སོ།
།ཚད་མེད་དགེ་བའི་ལྷ་རྣམས་ཀྱང་ཉེ་བར་འདོང་བར་སེམས་སོ།
།དགེ་རྒྱས་དང་།
འབྲས་བུ་ཆེ་བ་དང་།
མི་སྤོང་བ་དང་།
མི་གདུང་བ་དང་།
ལེགས་མཐོང་དང་།
རབ་བལྟ་[^430K]དང་།
གནས་གཙང་མའི་རིས་ཀྱི་ལྷ་རྣམས་ཀྱང་ཉེ་བར་འདོང་བར་སེམས་སོ།
།བྱང་ཆུབ་སེམས་དཔའ་སེམས་དཔའ་ཆེན་པོ་གང་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་འདི་ལ་དེ་ལྟར་སྤྱོད་པ་དེ་ནི་དེ་བཞིན་གཤེགས་པ་རྣམས་ཀྱིས་ཀྱང་རྟག་ཏུ་དགོངས་པ་ཡིན་ཏེ།
བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་འདི་ལ་དེ་ལྟར་སྤྱོད་པ་དེའི་ལུས་ལ་ནི་འཇིག་རྟེན་པའི་སྡུག་བསྔལ་གཞན་གྱིས་གནོད་པར་བྱས་པ་གང་ཇི་སྙེད་ཅིག་ལུས་ལ་འབྱུང་བ་དེ་དག་ཀྱང་ཐམས་ཅད་དུ་ཐམས་ཅད་ལུས་ལ་མི་འབྱུང་ཞིང་མི་འབབ་སྟེ།
དེ་[^431K]དགེ་སློང་དེ་ནི་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་འདི་ལ་སྤྱོད་པའི་ཚེ་འདིའི་ཡོན་ཏན་དུ་འགྱུར་བ་སྟེ།
འདུས་པའི་ནད་རྣམས་གང་ཇི་སྙེད་པ་འདི་ལྟ་སྟེ།
མིག་གི་ནད་དང་།
རྣ་བའི་ནད་དང་།
སྣའི་ནད་དང་།
ལྕེའི་ནད་དང་།
ལུས་ཀྱི་ནད་དང་།
སྙིང་གི་ནད་གང་ཇི་སྙེད་པ་དེ་དག་ཐམས་ཅད་ཀྱང་ལུས་ལ་མི་འབྱུང་ཞིང་མི་འབབ་སྟེ།
འདི་དག་ཀྱང་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་འདི་ལ་སྤྱོད་པའི་ཚེ་འདིའི་ཡོན་ཏན་དུ་རིག་པར་བྱའོ་ཞེས་བྱ་བ་ནི་རྣམ་པར་འཕེལ་བ་དྲུག་པ་ཡིན་ནོ།།
།།དེ་ནས་ཚེ་དང་ལྡན་པ་ཀུན་དགའ་བོ་འདི་སྙམ་དུ་གྱུར་[^432K]ཏེ།
ལྷའི་དབང་པོ་བརྒྱ་བྱིན་འདི་རང་གི་སྤོབས་པས་ཤེས་རབ་ཀྱི་ཕ་རོལ་ཏུ་ཕྱིན་པ་འདི་སྟོན་ཞིང་ཤེས་རབ་ཀྱི་ཕ་རོལ་ཏུ་ཕྱིན་པའི་ཡོན་ཏན་དང་ལེགས་པ་བརྗོད་དམ།
འོན་ཏེ་སངས་རྒྱས་ཀྱི་མཐུས་སྟོན་སྙམ་པ་དང་།
དེ་ནས་ལྷའི་དབང་པོ་བརྒྱ་བྱིན་གྱིས་ཚེ་དང་ལྡན་པ་ཀུན་དགའ་བོའི་སེམས་ཀྱི་ཡོངས་སུ་རྟོག་པ་སེམས་ཀྱིས་ཡོངས་སུ་ཤེས་ནས།
ཚེ་དང་ལྡན་པ་ཀུན་དགའ་བོ་ལ་འདི་སྐད་ཅེས་སྨྲས་སོ།
།བཙུན་པ་ཀུན་དགའ་བོ་བདག་དེ་ལྟར་ཤེས་རབ་ཀྱི་ཕ་རོལ་ཏུ་ཕྱིན་པ་སྟོན་པ་དང་།
ཤེས་རབ་ཀྱི་ཕ་རོལ་ཏུ་ཕྱིན་པའི་ཡོན་ཏན་དང་།
ལེགས་པ་བརྗོད་པ་ནི་སངས་རྒྱས་ཀྱི་མཐུས་རིག་པར་[^433K]བྱའོ།
།དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་འདི་སྐད་ཅེས་བཀའ་སྩལ་ཏོ།
།ཀུན་དགའ་བོ་དེ་དེ་བཞིན་ནོ།
།དེ་དེ་བཞིན་ཏེ།
ལྷའི་དབང་པོ་བརྒྱ་བྱིན་གྱིས་ཤེས་རབ་ཀྱི་ཕ་རོལ་ཏུ་ཕྱིན་པ་འདི་སྟོན་པ་དང་།
ཤེས་རབ་ཀྱི་ཕ་རོལ་ཏུ་ཕྱིན་པ་འདིའི་ཡོན་ཏན་དང་ལེགས་པ་བརྗོད་པ་དེ་ནི་དེ་བཞིན་གཤེགས་པའི་མཐུའོ།
།དེ་ནི་དེ་བཞིན་གཤེགས་པས་[^434K]བྱིན་གྱིས་བརླབས་སོ[^435K]།
།ཀུན་དགའ་བོ་གང་གི་ཚེ་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སློབ་པ་དང་།
ཤེས་རབ་ཀྱི་ཕ་རོལ་ཏུ་ཕྱིན་པ་ལ་བརྩོན་པར་བྱེད་པ་དང་།
ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྒོམ་པ་དེའི་ཚེ་གང་སྟོང་གསུམ་གྱི་[^436K]སྟོང་ཆེན་པོའི་འཇིག་རྟེན་གྱི་ཁམས་ན་བདུད་སྡིག་ཅན་གང་ཇི་སྙེད་ཅིག་ཡོད་པ་དེ་དག་ཐམས་ཅད་ཅི་བྱང་ཆུབ་སེམས་དཔའ་སེམས་དཔའ་ཆེན་པོ་འདི་ཡང་དག་པའི་མཐའ་མངོན་དུ་བྱས་ཏེ།
རྒྱུན་དུ་ཞུགས་པའི་འབྲས་བུ་དང་།
ལན་ཅིག་ཕྱིར་འོང་བའི་འབྲས་བུ་དང་།
ཕྱིར་མི་འོང་བའི་འབྲས་བུ་དང་།
དགྲ་བཅོམ་པ་ཉིད་དང་།
རང་བྱང་ཆུབ་ཐོབ་པར་འགྱུར་རམ།
འོན་ཏེ་མ་ཡིན་གྱིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་འགྱུར་སྙམ་སྟེ།
དོགས་པ་རྙེད་པར་འགྱུར་རོ།
།ཀུན་དགའ་བོ་གཞན་ཡང་གང་གི་ཚེ་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་དང་མ་བྲལ་བར་གྱུར་པ་དེའི་ཚེ།
བདུད་སྡིག་ཅན་མྱ་ངན་གྱི་ཟུག་རྔུས་ཟུག་པར་འགྱུར་རོ།
།ཀུན་དགའ་བོ་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
བདུད་སྡིག་ཅན་ཅི་ནས་ཀྱང་བྱང་ཆུབ་སེམས་དཔའ་སེམས་དཔའ་ཆེན་པོ་འདི་རྣམ་པ་ཐམས་ཅད་མཁྱེན་པ་ཉིད་ཡིད་ལ་བྱེད་པ་ལས་སེམས་གཅིག་ཙམ་འཁྲུག་པར་[^437K]འགྱུར་བ་དང་།
ཞུམ་པར་འགྱུར་བ་དང་།
སྤུ་གཡོ་བར་འགྱུར་བར་སྐར་མདའ་ལྟུང་བ་གཏོང་ཞིང་འཇིགས་པ་བསྐྱེད་དོ།
།དེ་ནས་ཚེ་དང་ལྡན་པ་ཀུན་དགའ་བོས་བཅོམ་ལྡན་འདས་ལའདི་སྐད་ཅེས་གསོལ་ཏོ[^438K]།
བཅོམ་ལྡན་འདས་ཅི་ལགས།
བྱང་ཆུབ་སེམས་དཔའ་སེམས་དཔའ་ཆེན་པོ་ཐམས་ཅད་ཀྱི་དྲུང་དུ་བདུད་སྡིག་ཅན་བརྩེ་བའི་བསམ་པས་མཆི་བར་འགྱུར་རམ།
བཅོམ་ལྡན་འདས་ཀྱིས་བཀའ་སྩལ་པ།
ཀུན་དགའ་བོ་བྱང་ཆུབ་སེམས་དཔའ་སེམས་དཔའ་སེམས་དཔའ་ཆེན་པོ་ཐམས་ཅད་ཀྱི་དྲུང་དུ་བདུད་སྡིག་ཏོ་ཅན་བརྩེ་བའི་བསམ་པས་[^439K]འོང་བ་མ་ཡིན་ནོ།
།ཀུན་དགའ་བོས་གསོལ་པ།
བཅོམ་ལྡན་འདས་འོན་ཇི་ལྟ་བུས་དྲུང་དུ་མཆི་བར་འགྱུར།
བཅོམ་ལྡན་འདས་ཀྱིས་བཀའ་སྩལ་པ།
ཀུན་དགའ་བོ་བྱང་ཆུབ་སེམས་དཔའ་གང་གིས་སྔོན་[^440K]གྱི་མཐར་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་འདི་[^441K]བསྟན་པའི་ཚེ།སེམས་མོས་པར་མ་བྱས་པ་དེའི་དྲུང་དུ་བདུད་སྡིག་ཅན་དག་བརྩེ་བའི་བསམ་པས་ཉེ་བར་འོང་ངོ་།
།ཀུན་དགའ་བོ་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་གང་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་འདི་བསྟན་པའི་ཚེ།
འདི་ཤེས་རབ་ཀྱི་ཕ་རོལ་ཏུ་ཕྱིན་པ་ཡིན་ནམ།
འོན་ཏམ་མ་ཡིན་ཞེས་ཐེ་ཚོམ་དུ་གྱུར་པ་དེ་དག་གི་དྲུང་དུ་བདུད་སྡིག་ཏོ་ཅན་བརྩེ་བའི་བསམ་པས་ཉེ་བར་འོང་ངོ་།
།ཀུན་དགའ་བོ་གཞན་ཡང་བྱང་ཆུབ་སེམས་དཔའ་དགེ་བའི་བཤེས་གཉེན་དང་བྲལ་ན་དེས་དགེ་བའི་བཤེས་གཉེན་མ་མཐོང་བས་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་འདི་མི་ཐོས་སོ།
།མ་ཐོས་པས་མི་ཤེས་སོ།
།ཤེས་རབ་ཀྱི་ཕ་རོལ་ཏུ་ཕྱིན་པ་ཇི་ལྟར་སྒོམ་པ་མ་ཤེས་པས་དེ་བཞིན་ཉིད་དུ་ནན་ཏན་མི་བྱེད་དེ།
ཀུན་དགའ་བོ་བྱང་ཆུབ་སེམས་དཔའ་དེ་ལ་ཡང་བདུད་སྡིག་ཅན་གྱིས་གླགས་རྙེད་པར་འགྱུར་རོ།
།ཀུན་དགའ་བོ་གཞན་ཡང་བྱང་ཆུབ་སེམས་དཔའ་ཤེས་རབ་ཀྱི་ཕ་རོལ་ཏུ་ཕྱིན་པ་དང་བྲལ་བ་དམ་པའི་ཆོས་མ་ཡིན་པ་ཡོངས་སུ་འཛིན་པར་བྱེད་ན།
ཀུན་དགའ་བོ་བྱང་ཆུབ་སེམས་དཔའ་དེ་ལ་ཡང་བདུད་སྡིག་ཅན་གྱིས་གླགས་རྙེད་པར་འགྱུར་རོ།
།ཀུན་དགའ་བོ་གཞན་ཡང་ཤེས་རབ་ཀྱི་ཕ་རོལ་ཏུ་ཕྱིན་པ་དང་བྲལ་བའི་བྱང་ཆུབ་སེམས་དཔའ་དམ་པའི་ཆོས་མ་ཡིན་པ་ལ་བསྔགས་པ་བརྗོད་ན།
དེ་ལ་བདུད་སྡིག་ཅན་འདི་སྙམ་དུ་སེམས་ཏེ།
གང་དམ་པའི་ཆོས་མ་ཡིན་པའི་བསྔགས་པ་སྨྲ་བ་ནི་བདག་གི་གྲོགས་ཡིན་ཏེ།
གང་དམ་པའི་ཆོས་མ་ཡིན་པའི་བསྔགས་པ་སྨྲ་བ་དེ་ནི་བྱང་ཆུབ་སེམས་དཔའི་ཐེག་པ་པ་མང་པོའི་ནང་ནས་བདག་གི་གྲོགས་སུ་རྙེད་པ་སྟེ།
དེ་ལྟར་གང་ཟག་བྱང་ཆུབ་སེམས་དཔའི་ཐེག་པ་འདི་ལྟ་སྟེ།
ཉན་ཐོས་ཀྱི་ས་དང་།
རང་སངས་རྒྱས་ཀྱི་ས་གཉིས་ལས་གཅིག་ཏུ་གནས་པར་གྱུར་པ་ནི་དེ་བདག་གི་བསམ་པ་ཡོངས་སུ་རྫོགས་པར་བྱེད་པའོ་སྙམ་སྟེ།
ཀུན་དགའ་བོ་བྱང་ཆུབ་སེམས་དཔའ་དེ་ལ་ཡང་བདུད་སྡིག་ཅན་གྱིས་གླགས་རྙེད་པར་འགྱུར་རོ།
།ཀུན་དགའ་བོ་གཞན་ཡང་བྱང་ཆུབ་སེམས་དཔའ་ཇི་ལྟ་བུ་ལ་བདུད་ཀྱིས་གླགས་རྙེད་པར་འགྱུར་ཞེ་ན།
བྱང་ཆུབ་སེམས་དཔའ་གང་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་འདི་བསྟན་པའི་ཚེ།
འདི་སྐད་དུ།
ཤེས་རབ་ཀྱི་ཕ་རོལ་ཏུ་ཕྱིན་པ་ནི་ཤིན་ཏུ་ཟབ་སྟེ[^442K]།
ཁྱོད་ཀྱིས་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་འདི་ཐོས་པས་ཅི་ཞིག་བྱ།
བསྒོམ་པ་[^443K]དང་།
གཟུང་བ་དང་།
བཅང་བ་དང་།
ཀུན་ཆུབ་པར་བྱས་པས་ཁྱོད་ལ་ཅི་ཞིག་བྱ།
ངས་ཀྱང་དེའི་གཏིང་མ་རྙེད་ན།
ཁྱོད་ཀྱིས་ལྟ་[^444K]རྙེད་རེ་སྐན་ཞེས་ཟེར་ན།
ཀུན་དགའ་བོ་བྱང་ཆུབ་སེམས་དཔའ་དེ་ལ་ཡང་བདུད་སྡིག་ཅན་གྱིས་གླགས་རྙེད་པར་འགྱུར་རོ།
།ཀུན་དགའ་བོ་གཞན་ཡང་གང་གི་ཚེ་བྱང་ཆུབ་སེམས་དཔའ་སེམས་དཔའ་ཆེན་པོ་གཞན་ལ་བྱང་ཆུབ་སེམས་དཔའ་བརྙས་པ་བསྐྱེད་ཅིང་།
ང་ནི་སྦྱིན་པའི་ཕ་རོལ་ཏུ་ཕྱིན་པ་ལ་སྤྱོད་པའོ།
།ང་ནི་ཚུལ་ཁྲིམས་དང་།
བཟོད་པ་དང་།
བརྩོན་འགྲུས་དང་།
བསམ་གཏན་དང་།
ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའོ།
།ཁྱོད་ནི་སྦྱིན་པའི་ཕ་རོལ་ཏུ་ཕྱིན་པ་ལ་སྤྱོད་པ་མ་ཡིན་ནོ།
།ཁྱོད་ནི་ཚུལ་ཁྲིམས་དང་།
བཟོད་པ་དང་།
བརྩོན་འགྲུས་དང་།
བསམ་གཏན་དང་།
ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པ་མ་ཡིན་ནོ་ཞེས་རློམ་སེམས་སུ་བྱེད་ན།
ཀུན་དགའ་བོ་བྱང་ཆུབ་སེམས་དཔའ་དེ་ལ་ཡང་བདུད་སྡིག་ཅན་གྱིས་གླགས་རྙེད་པར་འགྱུར་རོ།
།ཀུན་དགའ་བོ་གཞན་ཡང་གང་གི་ཚེ་བྱང་ཆུབ་སེམས་དཔའ་བདག་ཉིད་མཆོག་ཏུ་རློམ་སེམས་བསྐྱེད་ན།
ཀུན་དགའ་བོ་དེའི་ཚེ་བདུད་སྡིག་ཅན་དགའ་བ་དང་།
སྤྲོ་བ་དང་།
ཉམས་བདེ་བ་དང་།
རབ་ཏུ་དགའ་བ་དང་།
ཚིམ་ཞིང་ཡིད་བདེ་བ་སྐྱེ་བར་འགྱུར་ཏེ།
ཀུན་དགའ་བོ་བྱང་ཆུབ་སེམས་དཔའ་དེ་ལ་ཡང་བདུད་སྡིག་ཅན་གྱིས་གླགས་རྙེད་པར་འགྱུར་རོ།
།ཀུན་དགའ་བོ་གཞན་ཡང་གང་གི་ཚེ་བྱང་ཆུབ་སེམས་དཔའི་མིང་བརྗོད་པའམ།
རུས་བརྗོད་པ་ཀུན་ཏུ་གྲགས་པར་གྱུར་ན།
དེ་མིང་བརྗོད་པའམ།
རུས་བརྗོད་པ་དེས་བྱང་ཆུབ་སེམས་དཔའ་སེམས་དཔའ་ཆེན་པོ་གཞན་དགེ་བའི་ཆོས་ཅན་དག་ཁྱད་དུ་གསོད་[^445K]ཅིང་བདག་བསྟོད་གཞན་ལ་སྨོད་ལ།
ཕྱིར་མི་ལྡོག་པའི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་རྣམ་པ་དང་།
རྟགས་དང་།
མཚན་མར་བྱ་བའི་ཡོན་ཏན་དེ་དག་ཀྱང་དེ་ལ་མེད་པར་རྣམ་པ་དང་།
རྟགས་དང།
མཚན་མ་དེ་དག་གིས་ཉོན་མོངས་པ་བསྐྱེད་ཅིང་།
བདག་བསྟོད་གཞན་སྨད་དེ།
འདི་སྐད་དུ་ཇི་ལྟར་ང་བྱང་ཆུབ་སེམས་དཔའི་ཐེག་པ་དང་།
བྱང་ཆུབ་སེམས་དཔའི་རིགས་ལ་གནས་པར་སྣང་བ་དེ་ལྟར་ཁྱོད་བྱང་ཆུབ་སེམས་དཔའི་ཐེག་པ་ལ་གནས་པར་མི་སྣང་ངོ་།
།བྱང་ཆུབ་སེམས་དཔའི་རིགས་ལ་གནས་པར་མི་སྣང་ངོ་ཞེས་དེ་དེ་ལྟར་བྱང་ཆུབ་སེམས་དཔའི་ཐེག་པ་དེ་དག་ལ་མི་སྙན་པ་བརྗོད་ཅིང་སྨོད་ན།
དེ་ལ་བདུད་སྡིག་ཅན་འདི་སྙམ་དུ་སེམས་ཏེ།
བདག་གི་གནས་ནི་སྟོངས་པར་མི་འགྱུར་རོ།
།སེམས་ཅན་དམྱལ་བ་ཆེན་པོ་དང་།
བྱོལ་སོང་གི་སྐྱེ་གནས་དང་།
གཤིན་རྗེའི་འཇིག་རྟེན་དང་།
ཡི་དྭགས་ཀྱི་ཡུལ་ཤིན་ཏུ་འཕེལ་བར་འགྱུར་རོ་ཞེས་ཅི་ནས་ཀྱང་།
དེའི་ཚིག་བཟུང་[^447K]དུ་རུང་བར་འགྱུར་བ་དེ་ལྟ་དེ་ལྟར་བདུད་སྡིག་ཅན་བྱང་ཆུབ་སེམས་དཔའ་དེ་བྱིན་གྱིས་རློབ་སྟེ།
དེའི་ཚིག་བཟུང་དུ་[^448K]རུང་བར་སྐྱེ་བོ་མང་པོ་དག་ཀྱང་མཉན་པ་དང་ཡིད་ཆེས་པར་བྱ་བར་སེམས་ཏེ།
དེ་ལ་དེ་དག་གིས་ཐོས་སམ་མཐོང་ན་མཐུན་པར་སྤྱོད་པར་འགྱུར་ཏེ།
དེ་ལ་དེ་དག་གིས་ཐོས་སམ་མཐོང་ན་མཐུན་པར་སྤྱོད་ཅིང་དེ་བཞིན་དུ་སློབ་སྟེ།
དེ་དག་དེ་བཞིན་དུ་སློབ་ཅིང་དེ་བཞིན་ཉིད་དུ་ནན་ཏན་བྱེད་པའི་ཚེ།
ཉོན་མོངས་པ་ཤིན་ཏུ་འཕེལ་བར་འགྱུར་ཏེ།
དེ་ལྟར་དེ་དག་བསམ་པ་ཕྱིན་ཅི་ལོག་ཏུ་གྱུར་པས་ལུས་དང་ངག་དང་ཡིད་ཀྱི་ལས་གང་དང་གང་བརྩམས་པ་དེ་དག་ཐམས་ཅད་མི་འདོད་པ་དང་།
མི་སྡུག་པ་དང་།
ཡིད་དུ་མི་འོང་བར་འགྲུབ་པར་འགྱུར་ཏེ།
དེ་ལྟར་ན་སེམས་ཅན་དམྱལ་བ་ཆེན་པོ་དེ་དག་ཀྱང་རབ་ཏུ་འཕེལ་བར་འགྱུར།
བྱོལ་སོང་གི་སྐྱེ་གནས་དང་།
གཤིན་རྗེའི་འཇིག་རྟེན་དང་།
ཡི་དྭགས་ཀྱི་ཡུལ་ཡང་རབ་ཏུ་འཕེལ་བར་འགྱུར་ཏེ།
བདུད་ཀྱི་གནས་ཀྱང་ཤིན་ཏུ་འཕེལ་བར་འགྱུར་བས།
ཀུན་དགའ་བོ་དོན་གྱི་དབང་དེ་མཐོང་བས་བདུད་སྡིག་ཏོ་ཅན་དགའ་བ་དང་།
སྤྲོ་བ་དང་།
ཚིམ་པ་དང་།
ཡིད་བདེ་བ་སྐྱེ་བར་འགྱུར་རོ།
།ཀུན་དགའ་བོ་གཞན་ཡང་གལ་ཏེ་གང་ཟག་བྱང་ཆུབ་སེམས་དཔའི་ཐེག་པ་པ་གང་ཟག་ཉན་ཐོས་ཀྱི་ཐེག་པ་པ་དང་རྩོད་ཅིང་ང་ནི་མཆོག་ཏུ་གྱུར་པ་ཡིན་གྱི།
ཁྱོད་ནི་མ་ཡིན་ནོ་ཞེས་ཟེར་ན།
དེ་ལ་བདུད་སྡིག་ཅན་འདི་སྙམ་དུ་སེམས་ཏེ།
ཀྱེ་རིགས་ཀྱི་བུ་འདི་ནི་རྣམ་པ་ཐམས་ཅད་མཁྱེན་པ་ཉིད་རིང་དུ་བྱེད་པ་སྟེ།
འདི་ནི་རྣམ་པ་ཐམས་ཅད་མཁྱེན་པ་ཉིད་དང་ཉེ་བར་གྱུར་པ་མ་ཡིན་ནོ།
།དེ་ཅིའི་ཕྱིར་ཞེ་ན།
འཐབ་མོ་དང་།
འཁྲུག་པ་དང་།
རྩོད་པ་དང་།
མཚང་འབྲུ་བ་[^449K]འདི་དག་ནི་རྣམ་པ་ཐམས་ཅད་མཁྱེན་པ་ཉིད་ཀྱི་ལམ་མ་ཡིན་ཏེ།
།དེ་ནི་སེམས་ཅན་དམྱལ་བ་པའི་[^450K]ལམ་མོ།
།དེ་ནི་བྱོལ་སོང་གི་སྐྱེ་གནས་ཀྱི་ལམ་མོ།
།དེ་ནི་གཤིན་རྗེའི་འཇིག་རྟེན་གྱི་ལམ་མོ།
།དེ་ནི་རྣམ་པ་ཐམས་ཅད་མཁྱེན་པ་ཉིད་ཀྱི་ལམ་མ་ཡིན་ནོ་སྙམ་དུ་སེམས་པར་འགྱུར་རོ།
།ཀུན་དགའ་བོ་གཞན་ཡང་གང་ཟག་བྱང་ཆུབ་སེམས་དཔའི་ཐེག་པ་པ་དང་།
གང་ཟག་བྱང་ཆུབ་སེམས་དཔའི་ཐེག་པ་ཅན་གཞན་དུ་འཐབ་ཅིང་རྩོད་ལ་འཁྲུག་ཅིང་མཚང་འབྲུ་[^451K]ན་དེ་ལ་བདུད་སྡིག་ཅན་འདི་སྙམ་དུ་སེམས་ཏེ།
འདི་གཉིས་ཀ་ཡང་རྣམ་པ་ཐམས་ཅད་མཁྱེན་པ་ཉིད་རིང་དུ་བྱེད་པའོ།
།འདི་གཉིས་ཀ་ཡང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་མི་རྒྱའོ།
།དེ་ཅིའི་ཕྱིར་ཞེ་ན།
རིགས་ཀྱི་བུ་འདི་གཉིས་ཀྱིས་གང་བརྩམས་པ་དེ་ནི་[^452K]ཐམས་ཅད་མཁྱེན་པ་ཉིད་ཀྱི་ལམ་མ་ཡིན།
རིགས་ཀྱི་བུ་འདི་གཉིས་ཀྱིས་ནི་སེམས་ཅན་དམྱལ་བ་དང་།
བྱོལ་སོང་གི་སྐྱེ་གནས་དང་།
གཤིན་རྗེའི་འཇིག་རྟེན་གྱི་ལམ་བརྩམས་སོ་ཞེས་ནས་དགའ་ཞིང་སྤྲོ་བ་དང་།
ཚིམ་ཞིང་ཡིད་བདེ་བ་སྐྱེ་བར་འགྱུར་རོ།
།ཀུན་དགའ་བོ་གཞན་ཡང་གལ་ཏེ་བྱང་ཆུབ་སེམས་དཔའ་ལུང་མ་བསྟན་པ་བྱང་ཆུབ་སེམས་དཔའ་ལུང་བསྟན་པ་ལ་གནོད་པར་སེམས་ཤིང་འཐབ་ཅིང་རྩོད་[^453K]ལ་འཁྲུག་ཅིང་མཚང་འབྲུ་[^454K]ན།
གལ་ཏེ་དེས་རྣམ་པ་ཐམས་ཅད་མཁྱེན་པ་ཉིད་ཡོངས་སུ་མི་གཏོང་ཞེ་ན།
ཅི་ཙམ་དུ་སྡིག་པའི་སེམས་བསྐྱེད་པ་སྐྱེས་པ་དང་།
འཐབ་ཅིང་རྩོད་པ་[^455K]དང་འཁྲུག་ཅིང་མཚང་འབྲུ་[^456K]བར་གྱུར་པ་དེ་སྲིད་དུ་བསྐལ་པར་གོ་ཆ་བགོ་བར་བྱའོ།
།ཀུན་དགའ་བོས་གསོལ་པ།
བཅོམ་ལྡན་འདས་དེ་དག་གིས་སེམས་བསྐྱེད་པ་དེ་དག་ལ་འབྱུང་བ་གཞན་མཆིས་སམ།
འོན་ཏེ་མ་ལགས་ཀྱིས་[^457K]བསྐལ་པ་དེ་སྙེད་ཁོ་ནར་གོ་ཆ་བགོ་འཚལ།
བཅོམ་ལྡན་འདས་ཀྱིས་བཀའ་སྩལ་པ།
ཀུན་དགའ་བོ་གང་ཟག་ཉན་ཐོས་ཀྱི་ཐེག་པ་པ་རྣམས་དང་།
རང་སངས་རྒྱས་ཀྱི་ཐེག་པ་པ་རྣམས་དང་།
བྱང་ཆུབ་སེམས་དཔའི་ཐེག་པ་པ་རྣམས་ལ་ངས་འབྱུང་བ་དང་བཅས་པའི་ཆོས་བསྟན་ཏེ།
ཀུན་དགའ་བོ་དེ་ལ་གང་ཟག་དེ་བྱང་ཆུབ་སེམས་དཔའི་ཐེག་པ་པའི་གང་ཟག་དང་འཐབ་ཅིང་རྩོད་ལ།
གཤེ་པའི་མི་སྙན་པ་བརྗོད་པ་དང་།
འཐབ་ཅིང་རྩོད་དེ་གཤེ་བ་དང་།
མི་སྙན་པ་བརྗོད་པ་[^458K]བྱས་ནས།
ཕྱིར་མི་འཆགས་པར་མདུད་པར་འཛིན་ཞིང་འཁོན་དུ་བཟུང་སྟེ་[^459K]གནས་ན།
ཀུན་དགའ་བོ་དེ་ལ་གང་ཟག་དེ་ནི་འབྱུང་བར་ང་མི་སྨྲ་སྟེ།
གང་ཟག་དེས་གལ་ཏེ་རྣམ་པ་ཐམས་ཅད་མཁྱེན་པ་ཉིད་ཡོངས་སུ་མི་གཏོང་[^460K]ཞེ་ན།
གདོན་མི་ཟ་བར་བསྐལ་བ་[^461K]དེ་སྙེད་དུ་གོ་ཆ་བགོ་བར་བྱའོ།
།ཀུན་དགའ་བོ་བྱང་ཆུབ་སེམས་དཔའ་སེམས་དཔའ་[^462K]ཆེན་པོ་གང་འཐབ་ཅིང་[^463K]རྩོད་དེ།
གཤེ་བ་དང་མི་སྙན་པར་བརྗོད་པར་གྱུར་ན་ཡང་མདུད་པར་མི་འཛིན་ལ།
ཕྱིན་ཆད་སྡོམ་པ་འཛིན་ཞིང་བདག་གིས་ནི་ཐོབ་པར་བྱ་བ་ཉེས་པར་ཐོབ་སྟེ།
བདག་གིས་སེམས་ཅན་ཐམས་ཅད་ཀྱི་སྡུག་བསྔལ་བསལ་དགོས་ན་དེ་ལྟར་བདག་སྨྲས་པ་ལ་ཕྱིར་སྨྲ་བ་དང་།
བདག་གིས་སེམས་ཅན་ཐམས་ཅད་ཀྱི་ཟམ་པར་གྱུར་པར་བྱ་དགོས་ན།
དེ་ལྟར་བདག་གཞན་ལ་མི་སྙན་པར་སྨྲ་ཞིང་ཕྱིར་བཟློག་པ་ནི་མི་ཚུལ་གྱིས་བདག་གིས་དེ་ལྟར་མི་བྱའི།
བདག་གིས་གླན་པ་[^464K]དང་ལྐུགས་པ་[^465K]བཞིན་དུ་བྱའོ།
།བདག་གིས་བསམ་པ་ལ་འཁྲུག་པ་མེད་པར་བྱའོ།
།སེམས་ཅན་འདི་དག་ནི་བདག་གིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་ཏེ།
ཡོངས་སུ་མྱ་ངན་ལས་འདའ་བར་བྱ་དགོས་ན།
དེ་དག་ཉིད་ལ་བདག་ངན་སེམས་སུ་བྱེད་པ་དང་།
དེ་དག་ཉིད་ལ་བདག་འཁྲུག་པ་ནི་ཚུལ་མ་ཡིན་གྱིས།
བདག་གིས་དེ་དག་ལ་གནོད་སེམས་སུ་མི་བྱའོ།
།བདག་གིས་དེ་དག་ལ་འཁྲུག་པར་མི་བྱའོ་སྙམ་ན།
ཀུན་དགའ་བོ་བྱང་ཆུབ་སེམས་དཔའ་སེམས་དཔའ་ཆེན་པོ་དེ་ནི་འབྱུང་བ་ཡོད་པར་ངས་བཤད་དེ།
དེ་ལ་བདུད་སྡིག་ཅན་གླགས་ལྟ་ཞིང་གླགས་ཚོལ་བས་ཀྱང་གླགས་མི་རྙེད་དོ།
།ཀུན་དགའ་བོ་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོས་གང་ཟག་ཉན་ཐོས་ཀྱི་ཐེག་པ་པ་དག་དང་འགྲོགས་པར་མི་བྱའོ།
།དེ་དག་དང་ལྷན་ཅིག་ཏུ་གནས་པར་མི་བྱའོ།
།འདུག་པར་མི་བྱའོ།
།གལ་ཏེ་འདུག་ན་ཡང་དེས་སུ་ལ་[^466K]གནོད་སེམས་སུ་མི་བྱ།
འཁྲུག་པར་མི་བྱའོ།
།དེ་ཅིའི་ཕྱིར་ཞེ་ན།
གང་བདག་གིས་འདི་དག་ལ་གནོད་སེམས་སུ་བྱ་བ་དང་།
འཁྲུག་པར་བྱ་བ་དེ་ནི་བདག་ལ་མི་ཚུལ་ལོ།
།དེ་ཅིའི་ཕྱིར་ཞེ་ན།
འདི་ལྟར་དེ་དག་ནི་བདག་གིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་ཏེ།
སྡུག་བསྔལ་ཐམས་ཅད་ལས་ཡོངས་སུ་དགྲོལ་བར་བྱ་བ་དག་གོ་སྙམ་དུ་བྱའོ་[^467K]ཞེས་བྱ་བ་ནི་རྣམ་པར་འཕེལ་བ་བདུན་པ་ཡིན་ནོ།།
།།བམ་པོ་ལྔ་བཅུ་བཞི་པ།
ཀུན་དགའ་བོས་གསོལ་པ།
བཅོམ་ལྡན་འདས་ཇི་ལྟར་བྱང་ཆུབ་སེམས་དཔའ་སེམས་དཔའ་ཆེན་པོས་གང་ཟག་བྱང་ཆུབ་སེམས་དཔའི་ཐེག་པ་པ་དག་དང་གནས་པར་བགྱི།
བཅོམ་ལྡན་འདས་ཀྱིས་བཀའ་སྩལ་པ།
ཀུན་དགའ་བོ་འདི་ལྟ་སྟེ་དཔེར་ན།
སྟོན་པ་དང་ཇི་ལྟར་གནས་པ་དེ་བཞིན་དུ་བྱང་ཆུབ་སེམས་དཔའ་སེམས་དཔའ་[^468K]ཆེན་པོས་གང་ཟག་བྱང་ཆུབ་སེམས་དཔའི་ཐེག་པ་པ་དང་གནས་པར་བྱ་སྟེ།
དེ་ཅིའི་ཕྱིར་ཞེ་ན།
འདི་ནི་བདག་གི་གྲོགས་ཏེ་གྲུ་གཅིག་ཏུ་ཞུགས་པའོ།
།འདིས་ཇི་ལྟར་བསླབ་པར་བྱ་བ་དེ་བཞིན་དུ་བདག་གིས་ཀྱང་བསླབ་པར་བྱའོ།
།འདིས་སྦྱིན་པའི་ཕ་རོལ་ཏུ་ཕྱིན་པ་དང་།
ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་།
བཟོད་པའི་ཕ་རོལ་ཏུ་ཕྱིན་པ་དང་།
བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་།
བསམ་གཏན་གྱི་ཕ་རོལ་ཏུ་ཕྱིན་པ་དང་།
ཤེས་རབ་ཀྱི་ཕ་རོལ་ཏུ་ཕྱིན་པ་དང་།
སྟོང་པ་ཉིད་ཀྱི་ཐམས་ཅད་དང་།
བྱང་ཆུབ་ཀྱི་ཕྱོགས་ཀྱི་ཆོས་རྣམས་དང་།
འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་དང་།
མཐར་གྱིས་གནས་པའི་སྙོམས་པར་འཇུག་པ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་དང་།
དེ་བཞིན་གཤེགས་པའི་སྟོབས་དང་།
མི་འཇིགས་པ་དང་།
སོ་སོ་ཡང་དག་པར་རིག་པ་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་དང་།
རྣམ་པ་ཐམས་ཅད་མཁྱེན་པ་ཉིད་ཀྱི་བར་གང་ལ་བསླབ་པར་བྱ་བ་དེ་ཉིད་ལ་བདག་གིས་ཀྱང་བསླབ་པར་བྱའོ་སྙམ་དུ་སེམས་བསྐྱེད་དོ།
།དེས་གཞན་ཡང་སེམས་འདི་ལྟར་བསྐྱེད་པར་བྱ་སྟེ།
འདི་ནི་ཡང་དག་པར་རྫོགས་པའི་བྱང་ཆུབ་ཀྱི་ལམ་སྟོན་པ་སྟེ།
གལ་ཏེ་དེས་འདྲེས་པར་སྤྱོད་ཅིང་རྣམ་པ་ཐམས་ཅད་མཁྱེན་པ་ཉིད་དང་ལྡན་པའི་ཡིད་ལ་བྱ་བ་དང་བྲལ་བར་གྱུར་ན།
དེ་ལ་བདག་གིས་བསླབ་པར་མི་བྱའི།
གལ་ཏེ་བྱང་ཆུབ་སེམས་དཔའ་སེམས་དཔའ་ཆེན་པོ་འདི་རྣམ་པ་ཐམས་ཅད་མཁྱེན་པ་ཉིད་དང་ལྡན་པའི་ཡིད་ལ་བྱ་བ་དང་མ་བྲལ་བར་གནས་ན།
བདག་གིས་ཀྱང་དེ་ལྟར་བསླབ་པར་བྱའོ་སྙམ་དུ་སེམས་བསྐྱེད་དེ།
དེ་ལྟར་སློབ་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི་བསླབ་པ་ཉམས་པ་[^469K]ཡིན་ནོ།
།དེ་ནས་ཚེ་དང་ལྡན་པ་རབ་འབྱོར་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ།
།བཅོམ་ལྡན་འདས་བྱང་ཆུབ་སེམས་དཔའ་སེམས་དཔའ་ཆེན་པོས་མཉམ་པ་ཉིད་གང་ལ་བསླབ་པར་བགྱི་བའི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་མཉམ་པ་ཉིད་གང་ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་ནང་སྟོང་པ་ཉིད་ནི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་མཉམ་པ་ཉིད་དོ།
།ཕྱི་སྟོང་པ་ཉིད་ནི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་མཉམ་པ་ཉིད་དོ།
།ཕྱི་ནང་སྟོང་པ་ཉིད་ནི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་མཉམ་པ་ཉིད་དོ།
།རབ་འབྱོར་དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་བར་ནི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་མཉམ་པ་ཉིད་དོ།
།གཟུགས་ནི་གཟུགས་ཀྱིས་སྟོང་།
ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་ནི་རྣམ་པར་ཤེས་པས་སྟོང་ངོ་།
།སྐྱེ་མཆེད་དང་།
ཁམས་དང་།
རྟེན་ཅིང་འབྲེལ་པར་འབྱུང་བ་ནི་རྟེན་ཅིང་འབྲེལ་པར་འབྱུང་བས་སྟོང་།
ཕ་རོལ་ཏུ་ཕྱིན་པ་རྣམས་དང་།
སྟོང་པ་ཉིད་ཐམས་ཅད་དང་།
བྱང་ཆུབ་ཀྱི་ཕྱོགས་ཀྱི་ཆོས་རྣམས་ནི་བྱང་ཆུབ་ཀྱི་ཕྱོགས་ཀྱི་ཆོས་རྣམས་ཀྱིས་སྟོང་།
འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་དང་།
མཐར་གྱིས་གནས་པའི་སྙོམས་པར་འཇུག་པ་ནི་མཐར་གྱིས་གནས་པའི་སྙོམས་པར་འཇུག་པས་སྟོང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་ནི་གཟུངས་ཀྱི་སྒོས་སྟོང་།
དེ་བཞིན་གཤེགས་པའི་སྟོབས་དང་།
མི་འཇིགས་པ་དང་།
སོ་སོ་ཡང་དག་པར་རིག་པ་དང་།
སངས་རྒྱས་ཀྱི་ཆོས་མ་འདྲེས་པ་ནི་སངས་རྒྱས་ཀྱི་ཆོས་མ་འདྲེས་པས་སྟོང་།
རྣམ་པ་ཐམས་ཅད་མཁྱེན་པ་ཉིད་ཀྱི་བར་ནི་རྣམ་པ་ཐམས་ཅད་མཁྱེན་པ་ཉིད་ཀྱིས་སྟོང་སྟེ།
རབ་འབྱོར་འདི་ནི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་མཉམ་པ་ཉིད་དེ།
དེ་ལ་གནས་ཤིང་བྱང་ཆུབ་སེམས་དཔའ་སེམས་དཔའ་ཆེན་པོ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱའོ་ཞེས་བྱ་བ་ནི་རྣམ་པར་འཕེལ་བ་བརྒྱད་པ་ཡིན་ནོ།།
།།གསོལ་པ།
བཅོམ་ལྡན་འདས་ཅི་ལགས།
བྱང་ཆུབ་སེམས་དཔའ་སེམས་དཔའ་ཆེན་པོ་གཟུགས་བས་པར་བགྱི་བའི་སླད་དུ་སློབ་ན་རྣམ་པ་ཐམས་ཅད་མཁྱེན་པ་ཉིད་ལ་སློབ་པ་ལགས་སམ།
གཟུགས་འདོད་ཆགས་དང་བྲལ་བར་བགྱི་བའི་སླད་དུ་སློབ་ན་རྣམ་པ་ཐམས་ཅད་མཁྱེན་པ་ཉིད་དུ་སློབ་པ་ལགས་སམ།
གཟུགས་འགག་པར་བགྱི་བའི་སླད་དུ་སློབ་ན་རྣམ་པ་ཐམས་ཅད་མཁྱེན་པ་ཉིད་དུ་སློབ་པ་ལགས་སམ།
གཟུགས་མི་སྐྱེ་བར་བགྱི་བའི་སླད་དུ་སློབ་ན་རྣམ་པ་ཐམས་ཅད་མཁྱེན་པ་ཉིད་ལ་[^470K]སློབ་པ་ལགས་སམ།
ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པས་བས་པར་[^471K]བགྱི་བའི་དུ་སློབ་ན་རྣམ་པ་ཐམས་ཅད་མཁྱེན་པ་ཉིད་དུ་སློབ་པ་ལགས་སམ།
རྣམ་པར་ཤེས་པ་འདོད་ཆགས་དང་བྲལ་བར་བགྱི་བའི་སླད་དུ་སློབ་ན་རྣམ་པ་ཐམས་ཅད་མཁྱེན་པ་ཉིད་ལ་སློབ་པ་ལགས་སམ།
རྣམ་པར་ཤེས་པ་འགག་པར་བགྱི་བའི་སླད་དུ་སློབ་ན་རྣམ་པ་ཐམས་ཅད་མཁྱེན་པ་ཉིད་དུ་སློབ་པ་ལགས་སམ།
རྣམ་པར་ཤེས་པ་མི་སྐྱེ་བར་བགྱི་བའི་སླད་དུ་སློབ་ན་རྣམ་པ་ཐམས་ཅད་མཁྱེན་པ་ཉིད་དུ་སློབ་པ་ལགས་སམ།
སྐྱེ་མཆེད་དང་།
ཁམས་དང་།
རྟེན་ཅིང་འབྲེལ་པར་འབྱུང་བ་བས་པར་བགྱི་བའི་སླད་དུ་སློབ་ན་རྣམ་པ་ཐམས་ཅད་མཁྱེན་པ་ཉིད་དུ་སློབ་པ་ལགས་སམ།
འདོད་ཆགས་དང་བྲལ་བར་བགྱི་བ་དང་།
འགག་པར་བགྱི་བ་དང་།
མི་སྐྱེ་བར་བགྱི་བའི་སླད་དུ་སློབ་ན་རྣམ་པ་ཐམས་ཅད་མཁྱེན་པ་ཉིད་དུ་སློབ་པ་ལགས་སམ།
ཕ་རོལ་ཏུ་ཕྱིན་པ་ཐམས་ཅད་དང་།
སྟོང་པ་ཉིད་ཐམས་ཅད་དང་།
བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་དང་།
འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་རྣམས་དང་།
རྣམ་པར་ཐར་པ་དང་།
མཐར་གྱིས་གནས་པའི་སྙོམས་པར་འཇུག་པ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་དང་།
དེ་བཞིན་གཤེགས་པའི་སྟོབས་དང་།
མི་འཇིགས་པ་དང་།
སོ་སོ་ཡང་དག་པར་རིག་པ་དང་།
སངས་རྒྱས་ཀྱི་ཆོས་མ་འདྲེས་པ་བཅྭ་བརྒྱད་བས་པར་བགྱི་བ་དང་།
འདོད་ཆགས་དང་བྲལ་བར་བགྱི་བ་དང་།
འགག་པར་བགྱི་བ་དང་།
མི་སྐྱེ་བར་བགྱི་བའི་སླད་དུ་སློབ་ན་རྣམ་པ་ཐམས་ཅད་མཁྱེན་པ་ཉིད་དུ་སློབ་པ་ལགས་སམ།
རྣམ་པ་ཐམས་ཅད་མཁྱེན་པ་ཉིད་ཀྱི་བར་དུ་བས་པར་བགྱི་བ་དང་།
འདོད་ཆགས་དང་བྲལ་བར་བགྱི་བ་དང་།
འགག་པར་བགྱི་བ་དང་།
མི་སྐྱེ་བར་བགྱི་བའི་སླད་དུ་སློབ་ན་རྣམ་པ་ཐམས་ཅད་མཁྱེན་པ་ཉིད་དུ་སློབ་པ་ལགས་སམ།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་ནི་མ་ཡིན་ནོ།
།གནས་བརྟན་རབ་འབྱོར་གྱིས་གང་འདི་སྐད་དུ་གཟུགས་ཟད་པར་བྱ་བའི་ཕྱིར་སློབ་ན་རྣམ་པ་ཐམས་ཅད་མཁྱེན་པ་ཉིད་དུ་སློབ་པ་ཡིན་ནམ།
གཟུགས་འདོད་ཆགས་དང་བྲལ་བར་བྱ་བའི་ཕྱིར་སློབ་ན་རྣམ་པ་ཐམས་ཅད་མཁྱེན་པ་ཉིད་དུ་སློབ་པ་ཡིན་ནམ།
གཟུགས་འགག་པར་བྱ་བའི་ཕྱིར་སློབ་ན་རྣམ་པ་ཐམས་ཅད་མཁྱེན་པ་ཉིད་དུ་སློབ་པ་ཡིན་ནམ།གཟུགས་མི་སྐྱེ་བར་བྱ་བའི་ཕྱིར་སློབ་ན་རྣམ་པ་ཐམས་ཅད་མཁྱེན་པ་ཉིད་ལ་[^472K]སློབ་པ་ཡིན་ནམ།
ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་ཟད་པར་བྱ་བའི་ཕྱིར་སློབ་ན་རྣམ་པ་ཐམས་ཅད་མཁྱེན་པ་ཉིད་དུ་སློབ་པ་ཡིན་ནམ།
རྣམ་པར་ཤེས་པ་འདོད་ཆགས་དང་བྲལ་བར་བྱ་བའི་ཕྱིར་སློབ་ན་རྣམ་པ་ཐམས་ཅད་མཁྱེན་པ་ཉིད་དུ་སློབ་པ་ཡིན་ནམ།
རྣམ་པར་ཤེས་པ་འགག་པར་བྱ་བའི་ཕྱིར་སློབ་ན་རྣམ་པ་ཐམས་ཅད་མཁྱེན་པ་ཉིད་དུ་སློབ་པ་ཡིན་ནམ།
རྣམ་པར་ཤེས་པ་མི་སྐྱེ་བར་བྱ་བའི་ཕྱིར་སློབ་ན་རྣམ་པ་ཐམས་ཅད་མཁྱེན་པ་ཉིད་དུ་སློབ་པ་ཡིན་ནམ།
སྐྱེ་མཆེད་དང་།
ཁམས་དང་།
རྟེན་ཅིང་འབྲེལ་པར་འབྱུང་བ་ཟད་པར་བྱ་བ་དང་།
འདོད་ཆགས་དང་བྲལ་བར་བྱ་བ་དང་།
འགག་པར་བྱ་བ་དང་།
མི་སྐྱེ་བར་བྱ་བའི་ཕྱིར་སློབ་ན་རྣམ་པ་ཐམས་ཅད་མཁྱེན་པ་ཉིད་དུ་སློབ་པ་ཡིན་ནམ།
ཕ་རོལ་ཏུ་ཕྱིན་པ་ཐམས་ཅད་དང་།
སྟོང་པ་ཉིད་ཐམས་ཅད་དང་།
བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་དང་།
འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་དང་།
མཐར་གྱིས་གནས་པའི་སྙོམས་པར་འཇུག་པ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དངམངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་དང་།
དེ་བཞིན་གཤེགས་པའི་སྟོབས་དང་།
མི་འཇིགས་པ་དང་།
སོ་སོ་ཡང་དག་པར་རིག་པ་དང་།
སངས་རྒྱས་ཀྱི་ཆོས་མ་འདྲེས་པ་བཅྭ་བརྒྱད་ཟད་པར་བྱ་བ་དང་།
འདོད་ཆགས་དང་བྲལ་བར་བྱ་བ་དང་།
འགག་པར་བྱ་བ་དང་།
མི་སྐྱེ་བར་བྱ་བའི་ཕྱིར་སློབ་ན་རྣམ་པ་ཐམས་ཅད་མཁྱེན་པ་ཉིད་དུ་སློབ་པ་ཡིན་ནམ།
རྣམ་པ་ཐམས་ཅད་མཁྱེན་པ་ཉིད་ཀྱི་བར་དུ་ཟད་པར་བྱ་བ་དང་།
འདོད་ཆགས་དང་བྲལ་བར་བྱ་བ་དང་།
འགག་པར་བྱ་བ་དང་།
མི་སྐྱེ་བར་བྱ་བའི་ཕྱིར་སློབ་ན་རྣམ་པ་ཐམས་ཅད་མཁྱེན་པ་ཉིད་དུ་སློབ་པ་ཡིན་ནམ་ཞེས་སྨྲས་པ་དེ་ནི་མ་ཡིན་ནོ།
།རབ་འབྱོར་དེ་ཇི་སྙམ་དུ་སེམས།
གཟུགས་ཀྱི་དེ་བཞིན་ཉིད་གང་ཡིན་པ་དང་།
ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པའི་དེ་བཞིན་ཉིད་གང་ཡིན་པ་དང་།
སྐྱེ་མཆེད་དང་།
ཁམས་དང་།
རྟེན་ཅིང་འབྲེལ་པར་འབྱུང་བའི་དེ་བཞིན་ཉིད་གང་ཡིན་པ་དང་།
ཕ་རོལ་ཏུ་ཕྱིན་པ་རྣམས་ཀྱི་དེ་བཞིན་ཉིད་གང་ཡིན་པ་དང་།
སྟོང་པ་ཉིད་ཐམས་ཅད་ཀྱི་དེ་བཞིན་ཉིད་གང་ཡིན་པ་དང་།
བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་གྱི་དེ་བཞིན་ཉིད་གང་ཡིན་པ་དང་།
འཕགས་པའི་བདེན་པའི་དེ་བཞིན་ཉིད་གང་ཡིན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་རྣམས་ཀྱི་དེ་བཞིན་ཉིད་གང་ཡིན་པ་དང་།
རྣམ་པར་ཐར་པ་དང་།
མཐར་གྱིས་གནས་པའི་སྙོམས་པར་འཇུག་པ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པའི་དེ་བཞིན་ཉིད་གང་ཡིན་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོའི་དེ་བཞིན་ཉིད་གང་ཡིན་པ་དང་།
དེ་བཞིན་གཤེགས་པའི་སྟོབས་དང་།
མི་འཇིགས་པ་དང་།
སོ་སོ་ཡང་དག་པར་རིག་པ་དང་།
སངས་རྒྱས་ཀྱི་ཆོས་མ་འདྲེས་པ་བཅྭ་བརྒྱད་ཀྱི་དེ་བཞིན་ཉིད་གང་ཡིན་པ་དང་།
རྒྱུན་དུ་ཞུགས་པ་དང་།
ལན་ཅིག་ཕྱིར་འོང་བ་དང་།
ཕྱིར་མི་འོང་བ་དང་།
དགྲ་བཅོམ་པ་དང་།
རང་སངས་རྒྱས་དང་།
དེ་བཞིན་གཤེགས་པ་ལ་གང་གིས་དེ་བཞིན་གཤེགས་པས་[^473K]ཞེས་བརྗོད་པའི་དེ་བཞིན་ཉིད་དེ་དང་།
རྣམ་པ་ཐམས་ཅད་མཁྱེན་པ་ཉིད་ཀྱི་བར་གྱི་དེ་བཞིན་ཉིད་གང་ཡིན་པ་དེ་ཟད་པའམ།
སྤང་བའམ།
སྐྱེ་བའམ།
འགག་པར་འགྱུར་རམ།
གསོལ་པ།
བཅོམ་ལྡན་འདས་དེ་ནི་མ་ལགས་སོ།
།བདེ་བར་གཤེགས་པ་དེ་ནི་མ་ལགས་སོ།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་ལྟར་སློབ་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི་དེ་བཞིན་ཉིད་ལ་སློབ་སྟེ།
རྣམ་པ་ཐམས་ཅད་མཁྱེན་པ་ཉིད་ལ་སློབ་པ་ཡིན།
དེ་བཞིན་ཉིད་ནི་ཟད་པའམ།
སྤང་བའམ།
སྐྱེ་བའམ།
འགག་པར་འགྱུར་བ་མེད་དེ།
རབ་འབྱོར་དེ་ལྟར་སློབ་པའི་བྱང་ཆུབ་སེམས་དཔའ་སེམས་དཔའ་ཆེན་པོ་དེ་ནི་དེ་བཞིན་ཉིད་ལ་སློབ་པ་སྟེ།
རྣམ་པ་ཐམས་ཅད་མཁྱེན་པ་ཉིད་ལ་སློབ་པ་ཡིན།
རབ་འབྱོར་དེ་ལྟར་སློབ་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི་ཕ་རོལ་ཏུ་ཕྱིན་པ་དྲུག་ལ་སློབ་པ་ཡིན།
སྟོང་པ་ཉིད་ཐམས་ཅད་ལ་སློབ་པ་ཡིན།
དྲན་པ་ཉེ་བར་གཞག་པ་རྣམས་ལ་སློབ་པ་ཡིན།
ཡང་དག་པར་སྤོང་བ་དང་།
རྫུ་འཕྲུལ་གྱི་རྐང་པ་དང་།
དབང་པོ་དང་།
སྟོབས་དང་།
བྱང་ཆུབ་ཀྱི་ཡན་ལག་དང་།
འཕགས་པའི་ལམ་ཡན་ལག་བརྒྱད་པ་ལ་སློབ་པ་ཡིན།
འཕགས་པའི་བདེན་པ་རྣམས་ལ་སློབ་པ་ཡིན།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་རྣམས་ལ་སློབ་པ་ཡིན།
རྣམ་པར་ཐར་པ་བརྒྱད་དང་།
མཐར་གྱིས་གནས་པའི་སྙོམས་པར་འཇུག་པ་དགུ་དང་།
སྟོང་པ་ཉིད་དང་མ་མེད་པ་དང་པ་མེད་པ་ལ་སློབ་པ་ཡིན།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་ལ་སློབ་པ་ཡིན།
དེ་བཞིན་གཤེགས་པའི་སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།
སངས་རྒྱས་ཀྱི་ཆོས་མ་འདྲེས་པ་བཅྭ་བརྒྱད་ལ་སློབ་པ་ཡིན།
རྣམ་པ་ཐམས་ཅད་མཁྱེན་པ་ཉིད་ཀྱི་བར་ལ་སློབ་པ་ཡིན།
རབ་འབྱོར་དེ་ལྟར་སློབ་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི་བསླབ་པ་ཐམས་ཅད་ཀྱི་ཕ་རོལ་ཏུ་ཕྱིན་པ་ཐོབ་པར་འགྱུར་བ་ཡིན།
རབ་འབྱོར་དེ་ལྟར་སློབ་པའི་བྱང་ཆུབ་སེམས་དཔའ་སེམས་དཔའ་ཆེན་པོ་[^474K]ནི་བདུད་དམ།
བདུད་ཀྱི་རིས་ཀྱི་ལྷ་རྣམས་ཀྱིས་ཕམ་པར་མི་ནུས་པ་ཡིན།
རབ་འབྱོར་དེ་ལྟར་སློབ་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི་མྱུར་དུ་ཕྱིར་མི་ལྡོག་པའི་ས་ཐོབ་པ་ཡིན།
རབ་འབྱོར་དེ་ལྟར་སློབ་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི་བདག་གི་པ་དེ་བཞིན་གཤེགས་པའི་སྤྱོད་ཡུལ་ལ་སྤྱོད་པ་ཡིན།
རབ་འབྱོར་དེ་ལྟར་སློབ་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི་མགོན་དུ་འགྱུར་བའི་ཆོས་རྣམས་ལ་སློབ་པ་ཡིན།
རབ་འབྱོར་དེ་ལྟར་སློབ་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི་བྱམས་པ་ཆེན་པོ་དང་།
སྙིང་རྗེ་ཆེན་པོ་ལ་སློབ་པ་ཡིན།
རབ་འབྱོར་དེ་ལྟར་སློབ་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི་སངས་རྒྱས་ཀྱི་ཞིང་ཡོངས་སུ་དག་པར་བྱ་བའི་ཕྱིར་སློབ་པ་ཡིན།
རབ་འབྱོར་དེ་ལྟར་སློབ་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི་སེམས་ཅན་ཡོངས་སུ་སྨིན་པར་བྱ་བའི་ཕྱིར་སློབ་པ་ཡིན།
རབ་འབྱོར་དེ་ལྟར་སློབ་པའི་[^475K]བྱང་ཆུབ་སེམས་དཔའ་སེམས་དཔའ་ཆེན་པོ་ནི་རྣམ་པ་བཅུ་གཉིས་ལན་གསུམ་དུ་བསྐོར་བའི་ཆོས་ཀྱི་འཁོར་ལོ་བསྐོར་བར་བྱ་བའི་ཕྱིར་སློབ་པ་ཡིན།
རབ་འབྱོར་དེ་ལྟར་སློབ་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི་དེ་བཞིན་གཤེགས་པའི་རིགས་རྒྱུན་མི་གཅད་པའི་[^476K]ཕྱིར་སློབ་པ་ཡིན།
རབ་འབྱོར་དེ་ལྟར་སློབ་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི་[^477K]འཆི་བ་མེད་པའི་སྒོ་དབྱེ་བར་བྱའོ་ཞེས་སློབ་པ་ཡིན།
རབ་འབྱོར་དེ་ལྟར་སློབ་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི་འདུས་མ་བྱས་ཀྱི་ཁམས་བསྟན་པར་བྱའོ་ཞེས་སློབ་པ་ཡིན་ཏེ།
རབ་འབྱོར་སེམས་ཅན་དམན་པས་ནི་བསླབ་པ་རྒྱ་ཆེན་པོ་འདི་དག་ལ་བསླབ་པར་མི་ནུས་སོ།
།བྱང་ཆུབ་སེམས་དཔའ་སེམས་དཔའ་ཆེན་པོ་གང་བསླབ་པ་འདི་ལ་སློབ་པ་དེ་ནི་སེམས་ཅན་ཐམས་ཅད་འཁོར་བ་ལས་གདོན་པར་འདོད་པ་སྟེ།
རབ་འབྱོར་དེ་ལྟར་སློབ་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི་སེམས་ཅན་དམྱལ་བར་མི་སྐྱེ།
བྱོལ་སོང་གི་སྐྱེ་གནས་དང་།
།ཤིན་རྗེའི་འཇིག་རྟེན་དུ་མི་སྐྱེའོ།
།ཡུལ་མཐའ་འཁོབ་ཏུ་མི་སྐྱེའོ།
།གདོལ་པའི་རིགས་སུ་མི་སྐྱེའོ།
།དམའ་བ་དང་དམན་པའི་སྤྱོད་པ་དང་།
བཙོག་པའི་[^478K]རིགས་རྣམས་[^479K]སུ་མི་སྐྱེའོ།
།ཞར་བར་མི་འགྱུར་རོ།
།སྒུར་པོར་མི་འགྱུར་རོ།
།ཞ་བོར་[^480K]མི་འགྱུར་རོ།
།ཡན་ལག་སྐྱོན་ཅན་དུ་མི་འགྱུར་རོ།
།འོན་པར་མི་འགྱུར་རོ།
།ལག་པ་མེད་པར་མི་འགྱུར་རོ།
།དབང་པོ་དང་མི་ལྡན་པར་མི་འགྱུར་ཏེ[^481K]།
དབང་པོ་ཡོངས་སུ་ཚང་ཞིང་དབང་པོ་མ་ཚང་བར་མི་འགྱུར་རོ།
།སྲོག་གཅོད་པར་མི་འགྱུར་རོ།
།[^482K]མ་བྱིན་པར་ལེན་པ་དང་འདོད་པས་ལོག་པར་[^483K]གཡེམ་པར་མི་འགྱུར་རོ།
།[^484K]བརྫུན་དུ་སྨྲ་བ་དང་།
ཕྲ་མ་ཅན་དང་།
ཚིག་རྩུབ་པོ་སྨྲ་བ་དང་།
ཚིག་ཀྱལ་པ་[^485K]ཅན་དང་།
བརྣབ་སེམས་ཅན་དང་།
གནོད་སེམས་ཅན་དང་།
ལོག་པར་ལྟ་བར་མི་འགྱུར་རོ།
།འཚོ་བ་ལོག་པས་འཚོ་བར་མི་འགྱུར་རོ།
།ཡང་དག་པ་མ་ཡིན་པ་ཡོངས་སུ་འཛིན་པར་མི་འགྱུར་རོ།
།ཚུལ་ཁྲིམས་ངན་པ་ཅན་དུ་མི་འགྱུར་རོ།
།ཚུལ་ཁྲིམས་ངན་པ་ཡོངས་སུ་འཛིན་པར་མི་འགྱུར་རོ།
།རབ་འབྱོར་དེ་ལྟར་སློབ་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི་ལྷ་ཚེ་རིང་པོའི་ནང་དུ་མི་སྐྱེའོ།
།དེ་ཅིའི་ཕྱིར་ཞེ་ན།
ཐབས་མཁས་པ་དེ་དག་དང[^486K]།
གང་གིས་བྱང་ཆུབ་སེམས་དཔའ་སེམས་དཔའ་ཆེན་པོ་ལྷ་ཚེ་རིང་པོར་མི་སྐྱེ་བའི་ཐབས་མཁས་པ་དེ་ལྟ་བུ་དེ་ལ་ཡོད་དེ།
དེ་ཡང་གང་ཞེ་ན།
འདི་ལྟ་སྟེ།
ཤེས་རབ་ཀྱི་ཕ་རོལ་ཏུ་ཕྱིན་པ་འདི་ཉིད་ལས་ཐབས་མཁས་པ་བསྟན་པ་སྟེ།
ཐབས་མཁས་པ་དེ་དག་དང་ལྡན་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི་བསམ་གཏན་རྣམས་ལ་ཡང་སྙོམས་པར་འཇུག
།ཚད་མེད་པ་རྣམས་ལ་ཡང་སྙོམས་པར་འཇུག
།གཟུགས་མེད་པའི་སྙོམས་པར་འཇུག་པ་རྣམས་ལ་ཡང་སྙོམས་པར་འཇུག་སྟེ།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་རྣམས་ཀྱི་དབང་གིས་ཀྱང་མི་སྐྱེའོ།
།རབ་འབྱོར་དེ་ལྟར་སློབ་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི་འདི་ལྟ་སྟེ།
ཉན་ཐོས་དང་།
རང་སངས་རྒྱས་ཀྱི་ཡིད་ལ་བྱ་བའི་དྲི་མ་ཡོངས་སུ་དག་པས་སངས་རྒྱས་ཀྱི་ཆོས་ཐམས་ཅད་ཀྱི་སྟོབས་ཡོངས་སུ་དག་པ་[^487K]ཐོབ་པར་འགྱུར་རོ།
།གསོལ་པ།
བཅོམ་ལྡན་འདས་ཆོས་ཐམས་ཅད་རང་བཞིན་གྱིས་ཡོངས་སུ་དག་པ་ལགས་ན།
བྱང་ཆུབ་སེམས་དཔའ་སེམས་དཔའ་ཆེན་པོ་ཆོས་གང་གི་ཡོངས་སུ་དག་པ་ཐོབ་པར་འགྱུར་བ་ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་དེ་བཞིན་ནོ།
།[^488K]དེ་དེ་བཞིན་ཏེ།
ཇི་སྐད་སྨྲས་པ་དེ་བཞིན་ནོ།
།རབ་འབྱོར་ཆོས་ཐམས་ཅད་ནི་རང་བཞིན་གྱིས་ཡོངས་སུ་དག་པ་སྟེ།
རབ་འབྱོར་དེ་ལྟར་ཆོས་ཐམས་ཅད་ཡོངས་སུ་དག་པ་ལ་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
སེམས་ཞུམ་པ་མེད་ཅིང་འགོང་བ་མེད་པ་དེ་ནི་རབ་འབྱོར་ཤེས་རབ་ཀྱི་ཕ་རོལ་ཏུ་ཕྱིན་པ་སྟེ།
བྱིས་པ་སོ་སོའི་སྐྱེ་བོ་ཐམས་ཅད་ཀྱིས་ནི་ཆོས་ཉིད་དེ་མི་ཤེས་མི་མཐོང་བས་སེམས་ཅན་དེ་དག་གི་དོན་དུ་བྱང་ཆུབ་སེམས་དཔའ་སེམས་དཔའ་ཆེན་པོ་སྦྱིན་པའི་ཕ་རོལ་ཏུ་ཕྱིན་པ་ལ་སྤྱོད།
ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་།
བཟོད་པའི་ཕ་རོལ་ཏུ་ཕྱིན་པ་དང་།
བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་།
བསམ་གཏན་གྱི་ཕ་རོལ་ཏུ་ཕྱིན་པ་དང་།
ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད།
ནང་སྟོང་པ་ཉིད་ལ་སྤྱོད།
དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་བར་ལ་སྤྱོད།
དྲན་པ་ཉེ་བར་གཞག་པ་རྣམས་ལ་སྤྱོད།
ཡང་དག་པར་སྤོང་བ་དང་།
རྫུ་འཕྲུལ་གྱི་རྐང་པ་དང་།
དབང་པོ་དང་།
སྟོབས་དང་།
བྱང་ཆུབ་ཀྱི་ཡན་ལག་དང་།
འཕགས་པའི་ལམ་ཡན་ལག་བརྒྱད་པ་ལ་སྤྱོད།
འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་རྣམས་ལ་སྤྱོད།
རྣམ་པར་ཐར་པ་བརྒྱད་ལ་སྤྱོད།
མཐར་གྱིས་གནས་པའི་སྙོམས་པར་འཇུག་པ་དགུ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་ལ་སྤྱོད།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་རྣམས་ལ་སྤྱོད།
དེ་བཞིན་གཤེགས་པའི་སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།
སང་རྒྱས་ཀྱི་ཆོས་མ་འདྲེས་པ་བཅྭ་བརྒྱད་ལ་སྤྱོད།
རྣམ་པ་ཐམས་ཅད་མཁྱེན་པ་ཉིད་ཀྱི་བར་ལ་སྤྱོད་དེ།
རབ་འབྱོར་དེ་ལྟར་སྤྱོད་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི་ཆོས་ཐམས་ཅད་ཀྱི་སྟོབས་དང་།
མི་འཇིགས་པ་ཉིད་རབ་ཏུ་ཐོབ་པར་འགྱུར་ཏེ།
ཉན་ཐོས་དང་།
རང་སངས་རྒྱས་ཀྱི་སར་མི་ལྟུང་ངོ་།
།རབ་འབྱོར་དེ་ལྟར་སློབ་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི་སེམས་ཅན་ཐམས་ཅད་ཀྱི་སེམས་དང་སྤྱོད་པ་དང་།
གཡོ་བ་རྣམས་ཀྱི་ཕ་རོལ་ཏུ་ཕྱིན་པར་འགྱུར་རོ་ཞེས་བྱ་བ་ནི་རྣམ་པར་འཕེལ་བ་དགུ་པ་ཡིན་ནོ།།
།།རབ་འབྱོར་འདི་ལྟ་སྟེ་དཔེར་ན།
ས་ཆེན་པོའི་ཕྱོགས་གང་ན་འཛམ་བུའི་ཆུ་ཀླུང་གི་གསེར་གྱི་ས་ལེ་སྦྲམ་འབྱུང་བ་དེ་ལྟ་བུ་ནི་ཉུང་ངོ་།
།རབ་འབྱོར་དེ་བཞིན་དུ་འདི་ལྟ་སྟེ།
ཤེས་རབ་ཀྱི་ཕ་རོལ་ཏུ་ཕྱིན་པའི་བསླབ་པ་འདི་ལ་སློབ་པའི་[^489K]སེམས་ཅན་དེ་ལྟ་བུ་ཡང་ཉུང་སྟེ།
སེམས་ཅན་གང་ཉན་ཐོས་ཀྱི་སའམ།
རང་སངས་རྒྱས་ཀྱི་ས་ལ་གནས་པར་འགྱུར་བ་དེ་ལྟ་བུ་ནི་དེ་བས་ས་མང་ངོ་ཞེས་བྱ་བ་ནི་རྣམ་པར་འཕེལ་བ་བཅུ་པ་ཡིན་ནོ།།
།།རབ་འབྱོར་འདི་ལྟ་སྟེ་དཔེར་ན།
སེམས་ཅན་གང་འཁོར་ལོས་སྒྱུར་བའི་[^490K]རྒྱལ་པོར་འགྱུར་བའི་ལས་ཡང་དག་པར་བླངས་ཏེ་གནས་པ་དེ་ལྟ་བུ་ནི་ཉུང་སྟེ།
སེམས་ཅན་གང་ཁམས་ཀྱི་རྒྱལ་ཕྲན་དུ་འགྱུར་བའི་ལས་ཡང་དག་པར་བླངས་ཤིང་གནས་པ་དེ་ལྟ་བུ་ནི་ཆེས་མང་ངོ་།
།རབ་འབྱོར་དེ་བཞིན་དུ་སེམས་ཅན་གང་རྣམ་པ་ཐམས་ཅད་མཁྱེན་པའི་ལམ་འདིར་འཇུག་པ་དེ་ལྟ་བུ་ཡང་ཉུང་སྟེ།
སེམས་ཅན་གང་ཉན་ཐོས་ཀྱི་སའམ།
རང་སངས་རྒྱས་ཀྱི་ས་ལ་གནས་པར་འགྱུར་བ་དེ་ལྟ་བུ་ནི་དེ་བས་ཆེས་མང་ངོ་།
།རབ་འབྱོར་གང་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡང་དག་པར་ཞུགས་པ་དེ་དག་པས་ནི་བྱང་ཆུབ་སེམས་དཔའ་སེམས་དཔའ་ཆེན་པོ་གང་དེ་བཞིན་ཉིད་དུ་ནན་ཏན་བྱེད་པ་[^491K]དེ་ལྟ་བུ་ནི་ཆེས་ཉུང་ངོ་།
།དེ་བས་ཀྱང་སེམས་ཅན་གང་ཉན་ཐོས་སམ།
རང་སངས་རྒྱས་སུ་གནས་པར་འགྱུར་བ་དེ་ལྟ་བུ་ནི་ཆེས་མང་ངོ་།
།རབ་འབྱོར་གང་ཡང་བྱང་ཆུབ་སེམས་དཔའི་ཐེག་པ་པའི་རིགས་ཀྱི་བུའམ་རིགས་ཀྱི་བུ་མོ་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་འདི་ལ་སྤྱོད་ཅིང་ཐེ་ཚོམ་མེད་པར་ཕྱིར་མི་ལྡོག་པའི་ས་གནོན་པ་དེ་དག་པས་ནི་གང་ཕྱིར་མི་[^492K]ལྡོག་པའི་ས་གནོན་པར་འགྱུར་བ་དེ་ལྟ་བུ་ཆེས་མང་ངོ་།
།རབ་འབྱོར་དེ་བས་ན་བྱང་ཆུབ་སེམས་དཔའ་སེམས་དཔའ་ཆེན་པོ་ཕྱིར་མི་ལྡོག་པའི་ས་ཐོབ་པར་འདོད་པ་དང་།
ཕྱིར་མི་ལྡོག་པའི་སར་ཆུད་པར་འདོད་པས་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་འདི་ཉིད་ལ་བསླབ་པར་བྱའོ་ཞེས་བྱ་བ་ནི་རྣམ་པར་འཕེལ་བ་བཅུ་གཅིག་པ་ཡིན་ནོ།།
།།རབ་འབྱོར་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
སེར་སྣ་དང་ལྡན་པའི་སེམས་མི་སྐྱེའོ།
།ཚུལ་ཁྲིམས་ངན་པ་དང་ལྡན་པའི་སེམས་མི་སྐྱེའོ།
།འཁྲུགས་པ་[^493K]དང་ལྡན་པའི་སེམས་མི་སྐྱེའོ།
།ལེ་ལོ་དང་དང་ལྡན་པའི་སེམས་མི་སྐྱེའོ།
།གཡེང་བ་དང་ལྡན་པའི་སེམས་མི་སྐྱེའོ།
།ཤེས་རབ་འཆལ་པ་དང་ལྡན་པའི་སེམས་མི་སྐྱེའོ།
།འདོད་ཆགས་དང་ལྡན་པའི་སེམས་མི་སྐྱེའོ།
།ཞེ་སྡང་དང་ལྡན་པའི་སེམས་མི་སྐྱེའོ།
།གཏི་མུག་དང་ལྡན་པའི་སེམས་མི་སྐྱེའོ།
།ཐ་བ་དང་ལྡན་པའི་སེམས་མི་སྐྱེའོ་ཞེས་བྱ་བ་ནི་རྣམ་པར་འཕེལ་བ་བཅུ་གཉིས་པ་ཡིན་ནོ།།
།།གཟུགས་དང་ལྡན་པའི་སེམས་མི་སྐྱེའོ།
།ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་དང་ལྡན་པའི་སེམས་མི་སྐྱེའོ།
།སྐྱེ་མཆེད་དང་།
ཁམས་དང་།
རྟེན་ཅིང་འབྲེལ་པར་འབྱུང་བ་དང་ལྡན་པའི་སེམས་མི་སྐྱེའོ།
།ཕ་རོལ་ཏུ་ཕྱིན་པ་རྣམས་དང་།
སྟོང་པ་ཉིད་ཐམས་ཅད་དང་།
བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་དང་ལྡན་པའི་སེམས་མི་སྐྱེའོ།
།འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་དང་།
མཐར་གྱིས་གནས་པའི་སྙོམས་པར་འཇུག་པ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་དང་ལྡན་པའི་སེམས་མི་སྐྱེའོ།
།དེ་བཞིན་གཤེགས་པའི་སྟོབས་དང་།
མི་འཇིགས་པ་དང་།
སོ་སོ་ཡང་དག་པར་རིག་པ་དང་།
སངས་རྒྱས་ཀྱི་ཆོས་མ་འདྲེས་པ་དང་ལྡན་པའི་སེམས་མི་སྐྱེའོ།
།རྣམ་པ་ཐམས་ཅད་མཁྱེན་པ་ཉིད་ཀྱི་བར་དང་ལྡན་པའི་སེམས་མི་སྐྱེའོ།
།དེ་ཅིའི་ཕྱིར་ཞེ་ན།
རབ་འབྱོར་འདི་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་འདི་ལ་སྤྱོད་པའི་ཚེ་ཆོས་གང་ཡང་དམིགས་སུ་མེད་དེ།
མ་དམིགས་པས་ཆོས་གང་ལ་ཡང་སེམས་བསྐྱེད་པ་མེད་དོ།
།རབ་འབྱོར་དེ་ལྟར་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་འདི་ལ་སློབ་པའི་བྱང་ཆུབ་སེམས་དཔའ་སེམས་དཔའ་ཆེན་པོས་ཕ་རོལ་ཏུ་ཕྱིན་པ་ཐམས་ཅད་ཡོངས་སུ་ཟིན་པར་འགྱུར་རོ།
།ཕ་རོལ་ཏུ་ཕྱིན་པ་ཐམས་ཅད་འདུས་པར་འགྱུར་རོ།
།ཕ་རོལ་ཏུ་ཕྱིན་པ་ཐམས་ཅད་དང་མཐུན་པར་སྤྱོད་པར་འགྱུར་རོ།
།དེ་ཅིའི་ཕྱིར་ཞེ་ན།
རབ་འབྱོར་དེ་ནི་འདི་ལྟར་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་འདིར་ཕ་རོལ་ཏུ་ཕྱིན་པ་ཐམས་ཅད་འདུས་སོ་ཞེས་བྱ་བ་ནི་རྣམ་པར་འཕེལ་བ་བཅུ་གསུམ་པ་ཡིན་ནོ།།
།།རབ་འབྱོར་འདི་ལྟ་སྟེ་དཔེར་ན།
འཇིག་ཚོགས་སུ་ལྟ་བར་ལྟ་བའི་རྣམ་པ་དྲུག་ཅུ་རྩ་གཉིས་པོ་ཐམས་ཅད་ཀྱང་འདུས་པ་ཡིན་ཏེ།
རབ་འབྱོར་དེ་བཞིན་དུ་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་[^494K]འདིར་ཕ་རོལ་ཏུ་ཕྱིན་པ་ཐམས་ཅད་འདུས་སོ།
།རབ་འབྱོར་འདི་ལྟ་སྟེ་དཔེར་ན།
སྐྱེས་བུ་དུས་བྱས་པར་གྱུར་པའི་འཚོ་བའི་དབང་པོ་འགགས་པས་དབང་པོ་ཐམས་ཅད་འགག་པར་[^495K]འགྱུར་རོ།
།རབ་འབྱོར་དེ་བཞིན་དུ་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་འདི་ལ་སྤྱོད་པས་ཕ་རོལ་ཏུ་ཕྱིན་པ་ཐམས་ཅད་འདུས་པ་ཡིན་ནོ[^496K]།
།རབ་འབྱོར་དེ་བས་ན་བྱང་ཆུབ་སེམས་དཔའ་སེམས་དཔའ་ཆེན་པོ་་ཕ་རོལ་ཏུ་ཕྱིན་པ་ཐམས་ཅད་ཀྱི་ཕ་རོལ་ཏུ་འགྲོ་བར་འདོད་པས་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་[^497K]འདི་ལ་བསླབ་པར་བྱའོ་ཞེས་བྱ་བ་ནི་རྣམ་པར་འཕེལ་བ་བཅུ་བཞི་པ་ཡིན་ནོ།།
།།རབ་འབྱོར་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་འདི་ལ་སློབ་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི་སེམས་ཅན་ཐམས་ཅད་ཀྱི་མཆོག་ཏུ་འགྱུར་བ་ལ་སློབ་པ་ཡིན་ནོ།
།རབ་འབྱོར་དེ་ཇི་སྙམ་དུ་སེམས།
སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ན་སེམས་ཅན་གང་ཇི་སྙེད་ཅིག་[^498K]འཁོད་པ་དེ་དག་ཅི་མང་བ་ཡིན་ནམ།
གསོལ་པ།
བཅོམ་ལྡན་འདས་མང་ངོ་།
།བདེ་བར་གཤེགས་པ་མང་ངོ་།
།བཅོམ་ལྡན་འདས་འཛམ་བུའི་གླིང་གི་སེམས་ཅན་རྣམས་ཀྱང་མང་བ་ལགས་ན།
སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཀྱི་སེམས་ཅན་རྣམས་ལྟ་སྨོས་[^499K]ཀྱང་ཅི་འཚལ།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཀྱི་སེམས་ཅན་གང་ཇི་སྙེད་པ་དེ་དག་ཐམས་ཅད་སྔ་ཕྱི་མེད་པར་མིའི་ལུས་ཐོབ་པར་གྱུར་ཏེ།
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་ལ།
དེ་བཞིན་གཤེགས་པ་དེ་དག་ཐམས་ཅད་རེ་རེ་ལ་ཡང་སྐུ་ཚེའི་མཐར་ཕྱིན་གྱི་བར་དུ་བྱང་ཆུབ་སེམས་དཔའ་སེམས་དཔའ་ཆེན་པོས་རྒྱུན་མ་ཆད་པར་ན་བཟའ་དང་།
བསོད་སྙོམས་དང་།
གཟིམས་ཆ་དང་།
སྙན་གྱི་རྐྱེན་སྨན་དང་།
ཡོ་བྱད་མང་པོས་བསྙེན་བཀུར་བྱས་ན།
རབ་འབྱོར་དེ་ཇི་སྙམ་དུ་སེམས།
བྱང་ཆུབ་སེམས་དཔའ་སེམས་དཔའ་ཆེན་པོ་[^500K]རྒྱུས་བསོད་ནམས་མང་དུ་འཕེལ་ལམ།
གསོལ་པ།
བཅོམ་ལྡན་འདས་མང་ངོ་།
།བདེ་བར་གཤེགས་པ་མང་ངོ་།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་བས་ཀྱང་རིགས་ཀྱི་བུའམ།
རིགས་ཀྱི་བུ་མོ་གང་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་འདི་འཛིན་ཅིང་འཆང་བ་དང་།
ཀློག་ཅིང་ཀུན་ཆུབ་པར་བྱེད་པ་དང་།
ཚུལ་བཞིན་དུ་ཡིད་ལ་བྱེད་ཅིང་།
དེ་བཞིན་ཉིད་དུ་ནན་ཏན་བྱེད་ན།དེའི་བསོད་ནམས་ཆེས་མང་དུ་འཕེལ་ལོ།
།དེ་ཅིའི་ཕྱིར་ཞེ་ན།
རབ་འབྱོར་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་ཤེས་རབ་ཀྱི་ཕ་རོལ་ཏུ་ཕྱིན་པ་ནི་དེ་ལྟར་དོན་ཆེན་པོར་འགྱུར་བ་སྟེ།
བླ་ན་མེད་པ་ཡང་དག་པར་རྫོགས་པའི་བྱང་ཆུབ་སྒྲུབ་པའོ།
།རབ་འབྱོར་དེ་བས་ན་བྱང་ཆུབ་སེམས་དཔའ་སེམས་དཔའ་ཆེན་པོ་སེམས་ཅན་ཐམས་ཅད་ཀྱི་བླ་ན་མེད་པར་འགྱུར་བར་འདོད་པ་དང་།
སེམས་ཅན་མགོན་མེད་པ་རྣམས་ཀྱི་མགོན་དུ་འགྱུར་བར་འདོད་པ་དང་།
སྐྱབས་མེད་པ་རྣམས་ཀྱི་སྐྱབས་སུ་འགྱུར་བར་འདོད་པ་དང་།
དཔུང་གཉེན་མེད་པ་རྣམས་ཀྱི་དཔུང་གཉེན་དུ་འགྱུར་བར་འདོད་པ་དང་།
སྐྱོབ་[^501K]མེད་པ་རྣམས་ཀྱི་སྐྱོབ་པར་འགྱུར་བར་འདོད་པ་དང་།
གནས་མེད་པ་རྣམས་ཀྱི་གནས་སུ་འགྱུར་བར་འདོད་པ་དང་།
གླིང་མེད་པ་རྣམས་ཀྱི་གླིང་དུ་འགྱུར་བར་འདོད་པ་དང་།
མུན་པར་གནས་པ་རྣམས་ཀྱི་སྒྲོན་མེར་[^502K]འགྱུར་བར་འདོད་པ་དང་།
སངས་རྒྱས་སུ་འགྱུར་བར་འཐོབ་པར་འདོད་པ་དང་།
སངས་རྒྱས་ཀྱི་ཡུལ་ཁོང་དུ་ཆུད་པར་འདོད་པ་དང་།
སངས་རྒྱས་ཀྱི་རྣམ་པར་རོལ་པས་རྣམ་པར་རྩེ་བར་འདོད་པ་དང་།
སངས་རྒྱས་ཀྱི་སེང་གེའི་སྒྲའི་ང་རོ་བསྒྲགས་པར་[^503K]འདོད་པ་དང་།
སངས་རྒྱས་ཀྱི་རྔ་བརྡུང་པར་འདོད་པ་དང་།
སངས་རྒྱས་ཀྱི་དུང་འབུད་པར་འདོད་པ་དང་།
སངས་རྒྱས་ཀྱི་གཏམ་བྱ་བར་འདོད་པས་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་འདི་ལ་བསླབ་པར་བྱའོ།
།རབ་འབྱོར་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་འདི་ལ་སློབ་པའི་བྱང་ཆུབ་སེམས་དཔའ་སེམས་དཔའ་ཆེན་པོས་ནི་ཕུན་སུམ་ཚོགས་པ་གང་ཐོབ་པར་བྱ་བ་དེ་དག་ལས་མི་ཐོབ་པ་[^504K]གང་ཡང་མེད་དོ།
།རབ་འབྱོར་གྱིས་གསོལ་པ།
བཅོམ་ལྡན་འདས་ཉན་ཐོས་ཀྱི་ཕུན་སུམ་ཚོགས་པ་ཡང་དེས་ཐོབ་པར་བགྱི་བ་ལགས་སམ།
རང་སངས་རྒྱས་ཀྱི་ཕུན་སུམ་ཚོགས་པ་ཡང་དེས་ཐོབ་པར་བགྱི་བ་ལགས་སམ།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་ཉན་ཐོས་ཀྱི་ཕུན་སུམ་ཚོགས་པ་ཡང་དེས་ཐོབ་པར་བྱ་ལ།
རང་སངས་རྒྱས་ཀྱི་ཕུན་སུམ་ཚོགས་པ་ཡང་དེས་ཐོབ་པར་བྱ་བ་དེས།
དེ་ལ་གནས་པར་མི་བྱ།
འདུག་པར་མི་བྱ།
ཤེས་པ་དང་མཐོང་བས་དེ་དག་བལྟས་ནས་འདའ་བར་བྱ་སྟེ།
བྱང་ཆུབ་སེམས་དཔའི་སྐྱོན་མེད་པར་འཇུག་པར་བྱའོ།
།རབ་འབྱོར་དེ་ལྟར་སློབ་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི་རྣམ་པ་ཐམས་ཅད་མཁྱེན་པ་ཉིད་དང་ཉེ་བར་གྱུར་པ་ཡིན་ཏེ།
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱའོ།
།རབ་འབྱོར་དེ་ལྟར་སློབ་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི་ལྷ་དང་མི་དང་ལྷ་མ་ཡིན་དུ་བཅས་པའི་འཇིག་རྟེན་ན་སྦྱིན་པའི་གནས་སུ་གྱུར་པ་ཡིན་ཏེ།
རབ་འབྱོར་དེ་ལྟར་སློབ་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི་དེ་མ་ཡིན་པའི་སྦྱིན་པའི་གནས་ཉན་ཐོས་དང་།
རང་སངས་རྒྱས་གང་ཇི་སྙེད་པ་དེ་དག་ཐམས་ཅད་ཟིལ་གྱིས་མནན་ཞིང་འགྲོ་བར་འགྱུར་བ་ཡིན།
རྣམ་པ་ཐམས་ཅད་མཁྱེན་པ་ཉིད་དང་ཡང་ཉེ་བར་གྱུར་པ་ཡིན་ཏེ།
[^505K]རབ་འབྱོར་དེ་ལྟར་སློབ་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་མི་གཏོང་ཞིང་ཤེས་རབ་ཀྱི་ཕ་རོལ་ཕྱིན་པ་ལ་སྤྱོད་པ་སྟེ།
ཤེས་རབ་ཀྱི་ཕ་རོལ་ཏུ་ཕྱིན་པ་དང་མ་བྲལ་བའོ།
།རབ་འབྱོར་དེ་ལྟར་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་འདི་ལ་སྤྱོད་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི་[^506K]རྣམ་པ་ཐམས་ཅད་མཁྱེན་པ་ཉིད་ལས་ཡོངས་སུ་མི་ཉམས་པའི་ཆོས་ཅན་དུ་རིག་པར་བྱ་སྟེ།
ཉན་ཐོས་ཀྱི་ས་དང་།
རང་སངས་རྒྱས་ཀྱི་ས་རིང་དུ་བྱེད་ཅིང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་དང་ཉེ་བར་གྱུར་པ་[^507K]ཡིན་ནོ་ཞེས་བྱ་བ་ནི་རྣམ་པར་འཕེལ་བ་བཅོ་ལྔ་པ་ཡིན་ནོ།།
།།གལ་ཏེ་ཡང་འདི་སྙམ་དུ་འདི་ནི་ཤེས་རབ་ཀྱི་ཕ་རོལ་ཏུ་ཕྱིན་པའོ།
།ཤེས་རབ་ཀྱི་ཕ་རོལ་ཏུ་ཕྱིན་པ་ནི་འདི་ནའོ།
།ཤེས་རབ་ཀྱི་ཕ་རོལ་ཏུ་ཕྱིན་པ་འདིས་རྣམ་པ་ཐམས་ཅད་མཁྱེན་པ་ཉིད་བསྒྲུབ་པར་བྱའོ་སྙམ་སྟེ།
གལ་ཏེ་དེ་ལྟར་ཤེས་ན་ཤེས་རབ་ཀྱི་ཕ་རོལ་ཏུ་ཕྱིན་པ་ལ་མི་སྤྱོད་དོ།
།གལ་ཏེ་འདི་ནི་ཤེས་རབ་ཀྱི་ཕ་རོལ་ཏུ་ཕྱིན་པའོ།
།ཤེས་རབ་ཀྱི་ཕ་རོལ་ཏུ་ཕྱིན་པ་ནི་འདི་ན་ཡོད་དོ་ཞེས་བྱ་བར་ཤེས་པ་མེད་དེ[^508K]།
གང་གི་ཤེས་རབ་ཀྱི་ཕ་རོལ་ཏུ་ཕྱིན་པར་འགྱུར་བ་དང་།
གང་གིས་ཤེས་རབ་ཀྱི་ཕ་རོལ་ཏུ་ཕྱིན་པར་འགྱུར་བ་དང་།
གང་ཤེས་རབ་ཀྱི་ཕ་རོལ་ཏུ་ཕྱིན་པས་བྱུང་སྟེ།
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བ་དེ་ལྟ་བུ་ཡང་མི་ཤེས་མི་མཐོང་ཞིང་།
དེ་འདི་སྙམ་སྟེ།
ཆོས་ཀྱི་དབྱིངས་དང་།
ཆོས་ཉིད་དང་།
ཡང་དག་པའི་མཐའ་གནས་པའི་ཕྱིར་འདི་ནི་ཤེས་རབ་ཀྱི་ཕ་རོལ་ཏུ་ཕྱིན་པ་ཡང་མ་ཡིན།
ཤེས་རབ་ཀྱི་ཕ་རོལ་ཏུ་ཕྱིན་པ་ནི་འདི་ན་ཡོད་པ་ཡང་[^509K]མ་ཡིན།
ཤེས་རབ་ཀྱི་ཕ་རོལ་ཏུ་ཕྱིན་པ་འདིས་ནི་ཆོས་གང་ཡང་འབྱུང་བར་འགྱུར་བ་ཡང་མེད་དོ་ཞེས་རབ་འབྱོར་དེ་ལྟར་སྤྱོད་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པ་ཡིན་ནོ་ཞེས་བྱ་བ་ནི་རྣམ་པར་འཕེལ་བ་བཅུ་དྲུག་པ་ཡིན་ཏེ།
འདི་དག་[^510K]ནི་རྣམ་པར་འཕེལ་བ་བསྟན་པ་ཡིན་ནོ།།
།།དེ་ནས་ལྷའི་དབང་པོ་བརྒྱ་བྱིན་འདི་སྙམ་དུ་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་སྦྱིན་པའི་ཕ་རོལ་ཏུ་ཕྱིན་པ་དང་།
ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་།
བཟོད་པའི་ཕ་རོལ་ཏུ་ཕྱིན་པ་དང་།
བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་།
བསམ་གཏན་གྱི་ཕ་རོལ་ཏུ་ཕྱིན་པ་དང་།
ཤེས་རབ་ཀྱི་ཕ་རོལ་ཏུ་ཕྱིན་པ་དང་།
ནང་སྟོང་པ་ཉིད་དང་།
དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་བར་དང་།
དྲན་པ་ཉེ་བར་གཞག་པ་རྣམས་དང་།
ཡང་དག་པར་སྤོང་བ་རྣམས་དང་།
རྫུ་འཕྲུལ་གྱི་རྐང་པ་རྣམས་དང་།
དབང་པོ་རྣམས་དང་།
སྟོབས་རྣམས་དང་།
བྱང་ཆུབ་ཀྱི་ཡན་ལག་རྣམས་དང་།
འཕགས་པའི་ལམ་ཡན་ལག་བརྒྱད་པ་དང་།
འཕགས་པའི་བདེན་པ་རྣམས་དང་།
བསམ་གཏན་རྣམས་དང་།
ཚད་མེད་པ་རྣམས་དང་།
གཟུགས་མེད་པའི་སྙོམས་པར་འཇུག་པ་རྣམས་དང་།
རྣམ་པར་ཐར་པ་རྣམས་དང་།
མཐར་གྱིས་གནས་པའི་སྙོམས་པར་[^511K]འཇུག་པ་རྣམས་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་རྣམས་དང་།
མངོན་པར་ཤེས་པ་རྣམས་དང་།
ཏིང་ངེ་འཛིན་རྣམས་དང་།
གཟུངས་ཀྱི་སྒོ་རྣམས་དང་།
དེ་བཞིན་གཤེགས་པའི་སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་བཅྭ་བརྒྱད་ལ་ཡང་སྤྱོད་བཞིན་དུ་སེམས་ཅན་ཐམས་ཅད་ཟིལ་གྱིས་གནོན་ན་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་པར་གྱུར་ན་ལྟ་ཅི་སྨོས།
སེམས་ཅན་གང་གི་སེམས་རྣམ་པ་ཐམས་ཅད་མཁྱེན་པ་ཉིད་དུ་འཇུག་པ་དེ་དག་ཀྱང་ཐོབ་པ་ལེགས་པར་ཐོབ་ཅིང་དེ་དག་གི་འཚོ་བ་ལེགས་པར་འཚོ་བ་ཡིན་ན།
གང་གིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་པ་དག་ལྟ་ཅི་སྨོས།
སེམས་ཅན་གང་གིས་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་དེ།
ཤེས་རབ་ཀྱི་ཕ་རོལ་ཏུ་ཕྱིན་པ་འདི་[^512K]ཉན་པ་དེ་དག་ནི་ཀུན་གྱི་ཡིད་དུ་འོང་བར་བྱ་བ་ཡིན་ནོ་སྙམ་དུ་སེམས་པར་གྱུར་ཏོ།
།དེ་ནས་ལྷའི་དབང་པོ་བརྒྱ་བྱིན་གྱིས་མེ་ཏོག་མན་ད་ར་བ་མང་པོ་བླངས་ཏེ།
བཅོམ་ལྡན་འདས་ག་ལ་བ་དེར་སོང་ནས་མེ་ཏོག་མན་ད་ར་བ་དེ་དག་གིས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ལ་གཏོར་ཏོ།
།མངོན་པར་གཏོར་ཏོ།
།རབ་ཏུ་གཏོར་ཏོ།
།དེ་ལྟར་མངོན་པར་གཏོར་རབ་ཏུ་གཏོར་ནས་ཚིག་འདི་སྐད་བརྗོད་དོ།
།དགེ་བའི་རྩ་བ་འདིས་གང་ཟག་བྱང་ཆུབ་སེམས་དཔའི་ཐེག་པ་པ་གང་གིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་དམིགས་པ་དེ་དག་གིས་[^513K]སངས་རྒྱས་ཀྱི་ཆོས་རྣམས་ཡོངས་སུ་རྫོགས་པར་གྱུར་ཅིག
།རྣམ་པ་ཐམས་ཅད་མཁྱེན་པ་ཉིད་ཀྱི་ཆོས་རྣམས་ཡོངས་སུ་རྫོགས་པར་གྱུར་ཅིག
།རང་བྱུང་གི་ཆོས་རྣམས་ཡོངས་སུ་རྫོགས་པར་གྱུར་ཅིག
།ཟག་པ་མེད་པའི་ཆོས་རྣམས་ཡོངས་སུ་རྫོགས་པར་གྱུར་ཅིག་ཅེས་བྱ་བ་ནི་ཀུན་མཁྱེན་ཉིད་གསུམ་གྱི་ཆོས་རྣམས་བླ་ན་མེད་པ་ཡང་དག་པར་ཡོངས་སུ་རྫོགས་པ་ཡིན་ནོ།།
།།བཅོམ་ལྡན་འདས་བདག་ནི་གང་ཟག་བྱང་ཆུབ་སེམས་དཔའི་ཐེག་པ་པ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡང་དག་པར་ཞུགས་པས[^514K]།
སླར་ལྡོག་པར་འགྱུར་པ་སེམས་འགའ་ཙམ་ཡང་སྐྱེ་བ་མ་མཆིས་སོ།
།བཅོམ་ལྡན་འདས་བདག་ནི་བྱང་ཆུབ་སེམས་དཔའ་སེམས་དཔའ་ཆེན་པོ་སླར་ལོག་སྟེ།
ཉན་ཐོས་སམ།
རང་སངས་རྒྱས་སུ་འགྱུར་བར་སེམས་འགའ་ཙམ་ཡང་སྐྱེ་བ་མ་མཆིས་ཀྱི།
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མོས་པ་བསྐྱེད་ཅིང་ཡང་དང་ཡང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སྨོན་ལམ་འདེབས་པ་དང་འཁོར་བའི་སྡུག་བསྔལ་མང་པོ་འདི་དག་མཐོང་ནས།
ལྷ་དང་མི་དང་ལྷ་མ་ཡིན་དུ་བཅས་པའི་འཇིག་རྟེན་གྱི་དོན་དུ་[^515K]སྨན་པར་མོས།
བདེ་བར་མོས་ཞིང་ལེགས་པར་བགྱི་བར་མོས་ཏེ།
སེམས་བསྐྱེད་པ་དེ་ལྟ་བུ་དག་[^516K]དང་ལྡན་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི་འདི་ལྟར་རྟོག་སྟེ།
ཅི་བདག་བརྒལ་ནས་སེམས་ཅན་མ་བརྒལ་བ་[^517K]སྒྲོལ་བར་འགྱུར་རམ།
ཅི་བདག་གྲོལ་ནས་སེམས་ཅན་མ་གྲོལ་བ་འགྲོལ་བར་འགྱུར་རམ།
བདག་དབུགས་ཕྱིན་ནས་སེམས་ཅན་དབུགས་མ་བྱུང་བ་དབུགས་འབྱིན་པར་འགྱུར།
ཅི་བདག་ཡོངས་སུ་མྱ་ངན་ལས་འདས་ནས་སེམས་ཅན་ཡོངས་སུ་མྱ་ངན་ལས་མ་འདས་པ་ཡོངས་སུ་མྱ་ངན་ལས་ཟློ་བར་འགྱུར་རམ་ཞེས་རྟོག་སྟེ་ཞེས་བྱ་བ་ནི་སེམས་ཅན་གྱི་དོན་ཡོངས་སུ་མི་གཏོང་བ་ཡིན་ཏེ།
ངེས་པར་བརྟེན་པ་[^518K]གསུངས་པ་ཡིན་ནོ།།
།།བཅོམ་ལྡན་འདས་དེ་ལྟར་ཐེག་པ་ལ་གསར་དུ་ཞུགས་པའི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་སེམས་བསྐྱེད་པ་དེ་དག་ལ་རྗེས་སུ་ཡི་རང་བར་བགྱིད་པ་དང་།
ཡུན་རིང་པོ་ནས་སྤྱོད་སྤྱོད་པའི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་སེམས་བསྐྱེད་པ་དེ་དག་ལ་རྗེས་སུ་ཡི་རང་བར་བགྱིད་པ་དང་།
ཕྱིར་མི་ལྡོག་པའི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་སེམས་བསྐྱེད་པ་དེ་དག་ལ་རྗེས་སུ་ཡི་རང་བར་བགྱིད་པ་དང་།
སྐྱེ་བ་གཅིག་གིས་ཐོགས་པའི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་སེམས་བསྐྱེད་པ་དེ་[^519K]ལ་རྗེས་སུ་ཡི་རང་བར་བགྱིད་ན།
རིགས་ཀྱི་བུའམ་རིགས་ཀྱི་བུ་མོ་དེའི་བསོད་ནམས་ཇི་ཙམ་ཞིག་ཏུ་འཕེལ་བར་འགྱུར།
དེ་སྐད་ཅེས་གསོལ་པ་དང་།
བཅོམ་ལྡན་འདས་ཀྱིས་ལྷའི་དབང་པོ་བརྒྱ་བྱིན་ལ་འདི་སྐད་ཅེས་བཀའ་སྩལ་ཏོ།
།ཀཽ་ཤི་ཀ་གླིང་ཆེན་པོ་བཞི་པའི་འཇིག་རྟེན་གྱི་ཁམས་ནི་སྲང་ལ་གཞལ་བའི་ཚད་ཀྱིས་ཚད་གཟུང་བར་[^520K]རུང་ཡང་སྲིད་ཀྱི[^521K]།
དེ་དག་གི་རྗེས་སུ་ཡི་རང་བ་དང་ལྡན་པའི་སེམས་བསྐྱེད་པའི་བསོད་ནམས་ལ་ནི་ཚད་མེད་དོ།
།ཀཽ་ཤི་ཀ་སྟོང་གི་འཇིག་རྟེན་གྱི་ཁམས་དང་།
སྟོང་གཉིས་ཀྱི་འཇིག་རྟེན་གྱི་ཁམས་དང་།
སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ནི་སྲང་ལ་གཞལ་བའི་ཚད་ཀྱིས་ཚད་གཟུང་བར་རུང་ཡང་སྲིད་ཀྱི།
དེ་དག་གི་རྗེས་སུ་ཡི་རང་བ་དང་ལྡན་པའི་སེམས་བསྐྱེད་པའི་བསོད་ནམས་ལ་ནི་ཚད་མེད་དོ།
།ཀཽ་ཤི་ཀ་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཀྱི་རྒྱ་མཚོ་ཆེན་པོ་རྣམས་ལ་ཆུའི་ཕུང་པོ་ཆེན་པོ་ཇི་སྙེད་ཡོད་པ་དེ་དག་ནི་སྐྲའི་རྩེ་མོ་བརྒྱར་གཤེགས་པའི་[^522K]ཆ་གཅིག་གིས་ཆུའི་ཐིགས་པ་བླངས་པའི་ཚད་ཀྱིས་ཚད་གཟུང་བར་རུང་ཡང་སྲིད་ཀྱི།
དེ་དག་གི་རྗེས་སུ་ཡི་རང་བ་དང་ལྡན་པའི་སེམས་བསྐྱེད་པའི་བསོད་ནམས་ལ་ནི་ཚད་མེད་དོ།
།དེ་སྐད་ཅེས་བཀའ་སྩལ་པ་དང་།
ལྷའི་དབང་པོ་བརྒྱ་བྱིན་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ།
།བཅོམ་ལྡན་འདས་གང་སེམས་བསྐྱེད་པ་དེ་དག་ལ་རྗེས་སུ་ཡི་རང་བར་མི་བགྱིད་པའི་སེམས་ཅན་དེ་དག་ནི་བདུད་ཀྱིས་བྱིན་གྱིས་བརླབས་པའོ།
།བཅོམ་ལྡན་འདས་གང་སེམས་བསྐྱེད་པ་དེ་དག་ལ་རྗེས་སུ་ཡི་རང་བར་མི་བགྱིད་པའི་སེམས་ཅན་དེ་དག་ནི་བདུད་ཀྱི་ཕྱོགས་སུ་གྱུར་པའོ།
།བཅོམ་ལྡན་འདས་གང་སེམས་བསྐྱེད་པ་དེ་དག་ལ་རྗེས་སུ་ཡི་རང་བར་མི་བགྱིད་པའི་སེམས་ཅན་དེ་དག་ནི་བདུད་ཀྱི་གནས་ནས་ཤི་འཕོས་པའོ།
།དེ་ཅིའི་སླད་དུ་ཞེ་ན།
བཅོམ་ལྡན་འདས་གང་གིས་སེམས་བསྐྱེད་པ་འདི་བསྒྲུབས་ཏེ།
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་བསྔོ་བའི་སེམས་ཅན་དེ་དག་ནི་བདུད་ཀྱི་གནས་འཇིག་པར་བགྱིད་པ་སྟེ།
གང་[^523K]བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་པའི་སེམས་བསྐྱེད་པ་དེ་དག་ནི་རྗེས་སུ་ཡི་རང་བར་བགྱིད་པ་[^524K]སྟེ།
གང་གིས་སངས་རྒྱས་ཡོངས་སུ་མ་བཏང་བ་དང་།
ཆོས་ཡོངས་སུ་མ་བཏང་བ་དང་།
དགེ་འདུན་ཡོངས་སུ་མ་བཏང་བ་དེ་དག་གིས་སེམས་བསྐྱེད་པ་དེ་དག་ལ་རྗེས་སུ་ཡི་རང་བར་བགྱིའོ།
།རྗེས་སུ་ཡི་རང་བར་བགྱིས་ནས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་བསྔོ་བར་བགྱི་སྟེ།
ཇི་ལྟར་གཉིས་ཀྱི་འདུ་ཤེས་སུ་མི་འགྱུར་བ་དང་།
གཉིས་སུ་མ་མཆིས་པའི་འདུ་ཤེས་སུ་ཡང་མི་འགྱུར་བ་དེ་ལྟར་ཡོངས་སུ་བསྔོ་བར་བགྱིའོ།
།བཅོམ་ལྡན་འདས་ཀྱིས་བཀའ་སྩལ་པ།
ཀཽ་ཤི་ཀ་དེ་དེ་བཞིན་ནོ།
།དེ་དེ་བཞིན་ཏེ།
ཇི་སྐད་སྨྲས་པ་དེ་བཞིན་ནོ།
།ཀཽ་ཤི་ཀ་གང་སེམས་བསྐྱེད་པ་འདི་དག་ལ་རྗེས་སུ་ཡི་རང་བར་བྱས་པ་དེ་དག་ནི་མྱུར་དུ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་མཉེས་པར་[^525K]བྱེད་པར་འགྱུར་བ་སྟེ།
མཉེས་པར་བྱས་ནས་ཀྱང་ཐུགས་[^526K]བྱུང་བར་མི་འགྱུར་རོ།
།དེ་ལྟར་རྗེས་སུ་ཡི་རང་བ་དང་ལྡན་པའི་སེམས་བསྐྱེད་པའི་དགེ་བའི་རྩ་བ་དེ་དག་དང་ལྡན་པ་དག་ནི་གང་དུ་སྐྱེས་པ་དེ་དང་དེ་དག་ཏུ་རིམ་གྲོར་བྱ་བར་འགྱུར་རོ།
།བཀུར་སྟིར་བྱ་བར་འགྱུར་རོ།
།བསྟི་སྟང་དུ་བྱ་བར་འགྱུར་རོ།
།མཆོད་པ་[^527K]བྱ་བར་འགྱུར་རོ།
།དེས་ནམ་ཡང་གཟུགས་ཡིད་དུ་མི་འོང་བ་མཐོང་བར་མི་འགྱུར་རོ།
།ནམ་ཡང་སྒྲ་ཡིད་དུ་མི་འོང་བ་ཐོས་པར་མི་འགྱུར་རོ།
།ནམ་ཡང་དྲི་ཡིད་དུ་མི་འོང་བ་ཚོར་བར་མི་འགྱུར་རོ།
།ནམ་ཡང་རོ་ཡིད་དུ་མོ་འོང་བ་མྱོང་བར་མི་འགྱུར་རོ།
།ནམ་ཡང་རེག་ཡིད་དུ་མི་འོང་བ་རེག་པར་མི་འགྱུར་རོ།
།ནམ་ཡང་ཆོས་ཡིད་དུ་མི་འོང་བ་ཤེས་པར་མི་འགྱུར་རོ།
།ནམ་ཡང་སངས་རྒྱས་བཅོམ་ལྡན་འདས་རྣམས་དང་འབྲལ་བར་མི་འགྱུར་ཏེ།
སངས་རྒྱས་ཀྱི་ཞིང་ནས་སངས་རྒྱས་ཀྱི་ཞིང་དུ་འགྲོ་ཞིང་སངས་རྒྱས་བཅོམ་ལྡན་འདས་དེ་དག་ལ་བསྙེན་བཀུར་བྱེད་པ་དང་།
དགེ་བའི་རྩ་བ་བསྐྱེད་པར་འགྱུར་རོ།
།དེ་ཅིའི་ཕྱིར་ཞེ་ན།
ཀཽ་ཤི་ཀ་དེ་ནི་འདི་ལྟར་རིགས་ཀྱི་བུ་དང་།
རིགས་ཀྱི་བུ་མོ་དེ་དག་གིས་བྱང་ཆུབ་སེམས་དཔའ་སེམས་དཔའ་ཆེན་པོ་ཐེག་པ་ལ་གསར་དུ་ཞུགས་པ་གཞལ་དུ་མེད་གྲངས་མེད་ཚད་མེད་པ་རྣམས་ཀྱི་དགེ་བའི་རྩ་བ་ལ་རྗེས་སུ་ཡི་རང་བར་བྱས་ཤིང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་བསྔོས་སོ།
།ས་དང་པོ་ལ་གནས་པ་རྣམས་ཀྱི་[^528K]དགེ་བའི་རྩ་བ་དང་།
ས་གཉིས་པ་ལ་གནས་པ་རྣམས་ཀྱི་དགེ་བའི་རྩ་བ་དང་།
ས་གསུམ་པ་ལ་གནས་པ་རྣམས་ཀྱི་དགེ་བའི་རྩ་བ་དང་།
ས་བཞི་པ་ལ་གནས་པ་རྣམས་ཀྱི་དགེ་བའི་རྩ་བ་དང་།
ས་བཅུ་པ་ལ་གནས་པ་རྣམས་ཀྱི་དགེ་བའི་རྩ་བ་དང་།
སྐྱེ་བ་གཅིག་གིས་ཐོགས་བའི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་[^529K]དགེ་བའི་རྩ་བ་དེ་དག་ལ་རྗེས་སུ་ཡི་རང་ཞིང་དགེ་བའི་རྩ་བ་དེ་དག་གིས་རྣམ་པར་འཕེལ་བས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་དང་ཉེ་བར་གྱུར་བའི་ཕྱིར་རོ།
།དེ་དག་ནི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་དང་ཉེ་བར་གྱུར་པ་ཡིན་ཏེ།
དེ་དག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་ནས་སེམས་ཅན་གྲངས་མེད་གཞལ་དུ་མེད་ཚད་མེད་པ་རྣམས་ཡོངས་སུ་མྱ་ངན་ལས་ཟློ་བར་འགྱུར་རོ།
།ཀཽ་ཤི་ཀ་དེ་ལྟར་རྣམ་གྲངས་དེས་ན་རིགས་ཀྱི་བུའམ་རིགས་ཀྱི་བུ་མོ་དེས་བྱང་ཆུབ་སེམས་དཔའ་སེམས་དཔའ་ཆེན་པོ་སེམས་དང་པོ་བསྐྱེད་པ་རྣམས་ཀྱི་དགེ་བའི་རྩ་བ་དེ་དག་ལ་རྗེས་སུ་ཡི་རང་ནས།
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་བསྔོ་བར་བྱ་སྟེ།
ཇི་ལྟར་སེམས་གཞན་ལ་མི་རྒྱུ་བ་དེ་ལྟར་ཡོངས་སུ་བསྔོ་བར་བྱའོ།
།སྤྱོད་པ་[^530K]རྣམས་དང་།
ཕྱིར་མི་ལྡོག་པ་རྣམས་དང་།
སྐྱེ་བ་གཅིག་གིས་ཐོགས་པ་རྣམས་ཀྱི་དགེ་བའི་རྩ་བ་དེ་དག་ལ་རྗེས་སུ་ཡི་རང་ནས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་བསྔོ་བར་བྱ་སྟེ།
ཇི་ལྟར་སེམས་གཞན་དུ་མི་རྒྱུ་བ་དེ་ལྟར་ཡོངས་སུ་བསྔོ་བར་བྱའོ་ཞེས་བྱ་བ་ནི་སེམས་ཀུན་ཏུ་གནས་པའོ།།
།།ཕྱིར་མི་ལྡོག་པ་རྣམས་དང་།
སྐྱེ་བ་གཅིག་གིས་ཐོགས་པ་དེ་དག་གི་དགེ་བའི་རྩ་བ་ལ་རྗེས་སུ་ཡི་རང་བ་[^531K]ནས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་བསྔོ་བར་བྱ་སྟེ།
ཇི་ལྟར་གཉིས་ཀྱི་འདུ་ཤེས་སུ་མི་འགྱུར་བ་དང་།
གཉིས་སུ་མེད་པའི་འདུ་ཤེས་སུ་མི་འགྱུར་བ་དེ་ལྟར་ཡོངས་སུ་བསྔོ་བར་བྱའོ་ཞེས་བྱ་བ་ནི་གཟུང་བའི་རྣམ་པར་རྟོག་པ་དང་པོ་འཇུག་པའི་ཕྱོགས་ལ་བརྟེན་པའོ[^532K]།།
།།དེ་ནས་ཚེ་དང་ལྡན་པ་ཤཱ་རིའི་བུས་ཚེ་དང་ལྡན་པ་རབ་འབྱོར་ལ་འདི་སྐད་ཅེས་སྨྲས་སོ།
།ཚེ་དང་ལྡན་པ་རབ་འབྱོར་ཅི་ཤེས་རབ་ཀྱི་ཕ་རོལ་ཏུ་ཕྱིན་པ་འབའ་ཞིག་རྣམ་པར་མི་རྟོག་པ་ཡིན་ནམ།
འོན་ཏེ་བསམ་གཏན་གྱི་ཕ་རོལ་ཏུ་ཕྱིན་པ་དང་།
བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་།
བཟོད་པའི་ཕ་རོལ་ཏུ་ཕྱིན་པ་དང་།
ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་།
སྦྱིན་པའི་ཕ་རོལ་ཏུ་ཕྱིན་པ་ཡང་རྣམ་པར་མི་རྟོག་པ་ཡིན།
རབ་འབྱོར་གྱིས་སྨྲས་པ།
ཚེ་དང་ལྡན་པ་ཤཱ་རིའི་བུ་ཤེས་རབ་ཀྱི་ཕ་རོལ་ཏུ་ཕྱིན་པ་ནི་རྣམ་པར་མི་རྟོག་པའོ།
།བསམ་གཏན་གྱི་ཕ་རོལ་ཏུ་ཕྱིན་པ་ཡང་རྣམ་པར་མི་རྟོག་པའོ།
།བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་།
བཟོད་པའི་ཕ་རོལ་ཏུ་ཕྱིན་པ་དང་།
ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་།
སྦྱིན་པའི་ཕ་རོལ་ཏུ་ཕྱིན་པ་ཡང་རྣམ་པར་མི་རྟོག་པའོ།
།སྨྲས་པ།
ཚེ་དང་ལྡན་པ་རབ་འབྱོར་ཅི་གཟུགས་ཀྱང་རྣམ་པར་མི་རྟོག་པ་མ་[^533K]ཡིན་ནམ།
ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པའང་རྣམ་པར་མི་རྟོག་པ་ཡིན་ནམ།
སྐྱེ་མཆེད་དང་།
ཁམས་དང་།
རྟེན་ཅིང་འབྲེལ་པར་འབྱུང་བའང་རྣམ་པར་མི་རྟོག་པ་ཡིན་ནམ།
ཕ་རོལ་ཏུ་ཕྱིན་པ་རྣམས་ཀྱང་རྣམ་པར་མི་རྟོག་པ་ཡིན་ནམ།
སྟོང་པ་ཉིད་ཐམས་ཅད་ཀྱང་རྣམ་པར་མི་རྟོག་པ་ཡིན་ནམ།
བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་ཡང་རྣམ་པར་མི་རྟོག་པ་ཡིན་ནམ།
འཕགས་པའི་བདེན་པ་རྣམས་དང་།
བསམ་གཏན་རྣམས་དང་།
ཚད་མེད་པ་རྣམས་དང་།
གཟུགས་མེད་པའི་སྙོམས་པར་འཇུག་པ་རྣམས་ཀྱང་རྣམ་པར་མི་རྟོག་པ་ཡིན་ནམ།
རྣམ་པར་ཐར་པ་རྣམས་དང་།
མཐར་གྱིས་གནས་པའི་སྙོམས་པར་འཇུག་པ་རྣམས་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་ཡང་རྣམ་པར་མི་རྟོག་པ་ཡིན་ནམ།
མངོན་པར་ཤེས་པ་རྣམས་དང་།
ཏིང་ངེ་འཛིན་རྣམས་དང་།
གཟུངས་ཀྱི་སྒོ་རྣམས་ཀྱང་རྣམ་པར་མི་རྟོག་པ་ཡིན་ནམ།
དེ་བཞིན་གཤེགས་པའི་སྟོབས་རྣམས་དང་།
མི་འཇིགས་པ་རྣམས་དང་།
སོ་སོ་ཡང་དག་པར་རིག་པ་རྣམས་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་རྣམས་ཀྱང་རྣམ་པར་མི་རྟོག་པ་ཡིན་ནམ།
རྣམ་པ་ཐམས་ཅད་མཁྱེན་པ་ཉིད་ཀྱི་བར་ཡང་རྣམ་པར་མི་རྟོག་པ་ཡིན་ནམ།
བྱང་ཆུབ་ཀྱང་རྣམ་པར་མི་རྟོག་པ་ཡིན་ནམ།
སངས་རྒྱས་ཀྱང་རྣམ་པར་མི་རྟོག་པ་ཡིན་ནམ།
འདུས་བྱས་ཀྱི་ཁམས་དང་།
འདུས་མ་བྱས་ཀྱི་ཁམས་ཀྱང་རྣམ་པར་མི་རྟོག་པ་ཡིན་ནམ།
རབ་འབྱོར་གྱིས་སྨྲས་པ།
ཚེ་དང་ལྡན་པ་ཤཱ་རིའི་བུ་ཆོས་ཐམས་ཅད་ནི་རྣམ་པར་མི་རྟོག་པའོ།
སྨྲས་པ།
ཚེ་དང་ལྡན་པ་རབ་འབྱོར་གལ་ཏེ་དེ་ལྟར་ཆོས་ཐམས་ཅད་རྣམ་པར་མི་རྟོག་པ་ཡིན་ན།
སེམས་ཅན་དམྱལ་བ་དང་།
བྱོལ་སོང་གི་སྐྱེ་གནས་དང་།
གཤིན་རྗེའི་འཇིག་རྟེན་དང་།
ལྷ་དང་།
མིའི་འགྲོ་བ་ལྔར་འཁོར་བ་ཞེས་ཐ་དད་དུ་དབྱེ་བ་ཅི་ལས་འོང[^534K]།
རྒྱུན་དུ་ཞུགས་པ་དང་།
ལན་ཅིག་ཕྱིར་འོང་བ་དང་།
ཕྱིར་མི་འོང་བ་དང་།
དགྲ་བཅོམ་པ་དང་།
རང་སངས་རྒྱས་དང་།
བྱང་ཆུབ་སེམས་དཔའ་དང་།
སངས་རྒྱས་བཅོམ་ལྡན་འདས་སུ་བརྗོད་པའང་ཅི་ལས་གྱུར།
རབ་འབྱོར་གྱིས་སྨྲས་པ།
ཚེ་དང་ལྡན་པ་ཤཱ་རིའི་བུ་སེམས་ཅན་གང་ཕྱིན་ཅི་ལོག་ལས་བྱུང་བའི་ལུས་དང་།
ངག་དང་ཡིད་ཀྱི་ལས་མངོན་པར་འདུ་བྱེད་པ་དེ་དག་འདི་ལྟ་བུའི་སྐྱེ་མཆེད་མངོན་པར་བསྒྲུབས་ཤིང་ལས་ཀྱི་རྣམ་པར་སྨིན་པ་ཕུང་པོའི་གཞི་ཅན་རྣམ་པར་རྟོག་པ་ལས་བྱུང་བ་ཡོངས་སུ་བཟུང་[^535K]སྟེ།
སེམས་ཅན་དམྱལ་བ་དང་།
བྱོལ་སོང་གི་སྐྱེ་གནས་དང་།
གཤིན་རྗེའི་འཇིག་རྟེན་དང་།
ལྷ་དང་མིའི་འགྲོ་བ་མངོན་པར་སྒྲུབ་པོ།
།ཚེ་དང་ལྡན་པ་ཤཱ་རིའི་བུ་གང་ཁྱོད་ཀྱིས་འདི་སྐད་དུ་རྒྱུན་དུ་ཞུགས་པར་བརྗོད་པ་ཅི་ལས་གྱུར།
ལན་ཅིག་ཕྱིར་འོང་བ་དང་།
ཕྱིར་མི་འོང་བ་དང་།
དགྲ་བཅོམ་པ་ཉིད་དང་།
རང་སངས་རྒྱས་དང་།
བྱང་ཆུབ་སེམས་དཔའ་རྣམས་དང་།
དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སུ་བརྗོད་པ་ཅི་ལས་གྱུར་ཞེས་ཟེར་བ་ནི།
ཚེ་དང་ལྡན་པ་ཤཱ་རིའི་བུ་རྣམ་པར་མི་རྟོག་པ་ལས་རྒྱུན་དུ་ཞུགས་པར་བརྗོད་དོ།
།རྣམ་པར་མི་རྟོག་པ་ལས་རྒྱུན་དུ་ཞུགས་པའི་འབྲས་བུར་བརྗོད་དོ།
།རྣམ་པར་མི་རྟོག་པ་ལས་ལན་ཅིག་ཕྱིར་འོང་བ་དང་།
ཕྱིར་མི་འོང་བ་དང་།
དགྲ་བཅོམ་པ་ཉིད་དུ་བརྗོད་དོ།
།རྣམ་པར་མི་རྟོག་པ་ལས་རང་སངས་རྒྱས་དང་།
རང་བྱང་ཆུབ་ཏུ་བརྗོད་དོ།
།རྣམ་པར་མི་རྟོག་པ་ལས་སངས་རྒྱས་སུ་བརྗོད་དོ།
།རྣམ་པར་མི་རྟོག་པ་ལས་བྱང་ཆུབ་ཏུ་བརྗོད་དོ།
།ཚེ་དང་ལྡན་པ་ཤཱ་རིའི་བུ་འདས་པའི་དུས་ན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་གང་ཇི་སྙེད་ཅིག་བྱུང་བའི་སངས་རྒྱས་བཅོམ་ལྡན་འདས་དེ་དག་ཀྱང་རྣམ་པར་རྟོག་པ་མི་མངའ་ཞིང་རྣམ་པར་རྟོག་པ་སྤངས་པར་གྱུར་ཏོ།
།ཚེ་དང་ལྡན་པ་ཤཱ་རིའི་བུ་མ་འོངས་པའི་དུས་ན།
དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་གང་ཇི་སྙེད་ཅིག་འབྱུང་བར་འགྱུར་བའི་སངས་རྒྱས་བཅོམ་ལྡན་འདས་དེ་དག་ཀྱང་རྣམ་པར་རྟོག་པ་མི་མངའ་ཞིང་རྣམ་པར་རྟོག་པ་སྤང་བར་[^536K]འགྱུར་རོ།
།ཚེ་དང་ལྡན་པ་ཤཱ་རིའི་བུ་ད་ལྟར་[^537K]བྱུང་བའི་དུས་ན་ཕྱོགས་བཅུའི་འཇིག་རྟེན་གྱི་ཁམས་སུ་སངས་རྒྱས་བཅོམ་ལྡན་འདས་གང་ཇི་སྙེད་ཅིག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་པའི་སངས་རྒྱས་བཅོམ་ལྡན་འདས་དེ་དག་ཀྱང་རྣམ་པར་རྟོག་པ་མི་མངའ་ཞིང་རྣམ་པར་རྟོག་པ་སྤངས་པ་ཤ་སྟག་གོ།
།དེ་ལྟར་ཚེ་དང་ལྡན་པ་ཤཱ་རིའི་བུ་རྣམ་གྲངས་དེས་ན་ཆོས་ཐམས་ཅད་རྣམ་པར་རྟོག་པ་མེད་པའི་དེ་བཞིན་ཉིད་དང་།
ཡང་དག་པའི་མཐའི་དེ་བཞིན་[^538K]དང་།
ཆོས་ཀྱི་དབྱིངས་ཀྱི་དེ་བཞིན་ཉིད་ལ་བརྩོན་པར་[^539K]བྱས་ཏེ་རྣམ་པར་རྟོག་པ་མེད་པར་རིག་པར་བྱའོ།
།ཚེ་དང་ལྡན་པ་ཤཱ་རིའི་བུ་བྱང་ཆུབ་སེམས་དཔའ་སེམས་དཔའ་ཆེན་པོས་དེ་ལྟར་རྣམ་པར་མི་རྟོག་པའི་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱད་པར་བྱ་སྟེ།
རྣམ་པར་མི་རྟོག་པའི་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པས་རྣམ་པར་མི་རྟོག་པའི་ཆོས་ཐམས་ཅད་མངོན་པར་རྫོགས་པར་འཚང་རྒྱའོ་ཞེས་བྱ་བ་ནི་ལྡོག་པའི་ཕྱོགས་ཀྱི་རྟེན་ཅན་གཟུང་བའི་རྣམ་པར་རྟོག་པ་གཉིས་པ་ཡིན་ནོ།།
།།བམ་པོ་ལྔ་བཅུ་ལྔ་པ།
དེ་ནས་ཚེ་དང་ལྡན་པ་ཤཱ་རིའི་བུས་ཚེ་དང་ལྡན་པ་རབ་འབྱོར་ལ་འདི་སྐད་ཅེས་སྨྲས་སོ།
།ཀྱེ་མ་ཚེ་དང་ལྡན་པ་རབ་འབྱོར་བྱང་ཆུབ་སེམས་དཔའ་སེམས་དཔའ་ཆེན་པོ་གང་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པ་ནི་སྙིང་པོ་ལ་སྤྱོད་པའོ།
།དེ་སྐད་ཅེས་སྨྲས་པ་དང་།
ཚེ་དང་ལྡན་པ་རབ་འབྱོར་གྱིས་ཚེ་དང་ལྡན་པ་ཤ་རིའི་བུ་ལ་འདི་སྐད་ཅེས་སྨྲས་སོ།
།ཀྱེ་མ་ཚེ་དང་ལྡན་པ་ཤཱ་རིའི་བུ་བྱང་ཆུབ་སེམས་དཔའ་སེམས་དཔའ་ཆེན་པོ་གང་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པ་དེ་ནི་སྙིང་པོ་མེད་པ་ལ་སྤྱོད་པའོ།
།དེ་ཅིའི་ཕྱིར་ཞེ་ན།
ཚེ་དང་ལྡན་པ་ཤཱ་རིའི་བུ་ཤེས་རབ་ཀྱི་ཕ་རོལ་ཏུ་ཕྱིན་པ་ནི་སྙིང་པོ་མེད་པའོ།
།བསམ་གཏན་གྱི་ཕ་རོལ་ཏུ་ཕྱིན་པ་དང་།
བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་།
བཟོད་པའི་ཕ་རོལ་ཏུ་ཕྱིན་པ་དང་།
ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་།
སྦྱིན་པའི་ཕ་རོལ་ཏུ་ཕྱིན་པ་ནི་སྙིང་པོ་མེད་པའོ།
།ནང་སྟོང་པ་ཉིད་ནི་སྙིང་པོ་མེད་པའོ།
།དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་བར་ནི་སྙིང་པོ་མེད་པའོ།
།དྲན་པ་ཉེ་བར་གཞག་པ་རྣམས་ནི་སྙིང་པོ་མེད་པའོ།
།ཡང་དག་པར་སྤང་བ་རྣམས་དང་།
རྫུ་འཕྲུལ་གྱི་རྐང་པ་རྣམས་དང་།
དབང་པོ་རྣམས་དང་།
སྟོབས་རྣམས་དང་།
བྱང་ཆུབ་ཀྱི་ཡན་ལག་རྣམས་དང་།
འཕགས་པའི་ལམ་ཡན་ལག་བརྒྱད་པ་ནི་སྙིང་པོ་མེད་པའོ།
།སངས་རྒྱས་ཀྱི་ཆོས་མ་འདྲེས་པ་བཅྭ་བརྒྱད་ཀྱི་བར་ནི་སྙིང་པོ་མེད་པའོ།
།རྣམ་པ་ཐམས་ཅད་མཁྱེན་པ་ཉིད་ཀྱི་བར་ནི་སྙིང་པོ་མེད་པའོ།
།དེ་ཅིའི་ཕྱིར་ཞེ་ན།
དེ་ནི་འདི་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པས་ནི་སྙིང་པོ་མེད་པ་ཉིད་ཀྱང་མི་དམིགས་ཤིང་ཡང་དག་པར་རྗེས་སུ་མི་མཐོང་ན།
སྙིང་པོ་དམིགས་པ་ལྟ་ག་ལ་ཡོད།
དེ་ནས་འདོད་པ་ན་སྤྱོད་པ་དང་།
གཟུགས་ཡོད་པ་ན་སྤྱོད་པའི་ལྷའི་བུ་ཤིན་ཏུ་མང་པོ་དག་འདི་སྙམ་དུ་གྱུར་ཏེ།
རིགས་ཀྱི་བུའམ་རིགས་ཀྱི་བུ་མོ་གང་གིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་པ་དང་།
གང་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་ཇི་སྐད་དུ་བསྟན་པ་འདི་ལ་སྤྱོད་པ་དང་།
དོན་འདི་ལ་སྤྱོད་ཀྱང་ཡང་དག་པའི་མཐའ་གང་མངོན་དུ་བྱས་པས་ཉན་ཐོས་ཀྱི་སའམ།
རང་སངས་རྒྱས་ཀྱི་ས་ལ་གནས་པར་འགྱུར་བའི་ཡང་དག་པའི་མཐའ་མངོན་དུ་མི་བྱེད་པ་དེ་དག་ནི་ཕྱག་བགྱི་བའི་གནས་ཏེ།
རྣམ་གྲངས་དེས་ཀྱང་བྱང་ཆུབ་སེམས་དཔའ་སེམས་དཔའ་ཆེན་པོ་ཆོས་ཀྱི་མཉམ་པ་ཉིད་འདི་མངོན་དུ་མི་བྱེད་པ་དེ་དག་ནི་ཕྱག་བྱ་བར་འོས་པའོ།
།དེ་ནས་ཚེ་དང་ལྡན་པ་རབ་འབྱོར་གྱིས་ལྷའི་བུ་དེ་དག་ལ་འདི་སྐད་ཅེས་སྨྲས་སོ།
།ལྷའི་བུ་དག་བྱང་ཆུབ་སེམས་དཔའ་སེམས་དཔའ་ཆེན་པོ་དེ་དག་ལ་ནི་ཆོས་ཀྱི་མཉམ་པ་ཉིད་གང་མངོན་དུ་བྱས་པས།
ཉན་ཐོས་ཀྱི་སའམ།
རང་སངས་རྒྱས་ཀྱི་ས་ལ་གནས་པར་འགྱུར་བ་དེ་མངོན་དུ་མི་བྱེད་པ་དེ་ནི་མི་དཀའི།
ལྷའི་བུ་དག་[^540K]སེམས་ཅན་ཚད་མེད་གྲངས་མེད་དཔག་ཏུ་[^541K]པ་ཐམས་ཅད་ཡོངས་སུ་མྱ་ངན་ལས་འདའོ་ཞེས་གོ་ཆ་བགོས་ལ།
གང་ཡོངས་སུ་མྱ་ངན་ལས་འདའ་བར་བྱ་བའི་སེམས་ཅན་དེ་དག་ཤིན་ཏུ་མི་དམིགས་པ་དེ་ནི་དེ་དག་ལ་དེ་བས་དཀའ་སྟེ།
དེ་ལྟར་སྤྱོད་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི་སེམས་ཅན་ཐམས་ཅད་གདུལ་བར་བྱའོ་ཞེས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡང་དག་པར་ཞུགས་པ་ཡིན་ཏེ།
གང་སེམས་ཅན་གདུལ་བར་སེམས་པ་དེ་ནི་ནམ་མཁའ་གདུལ་བར་སེམས་པ་དང་འདྲའོ།
།དེ་ཅིའི་ཕྱིར་ཞེ་ན།
ནམ་མཁའ་དབེན་པའི་ཕྱིར་སེམས་ཅན་དབེན་པར་བལྟའོ།
།ནམ་མཁའ་སྟོང་པ་ཉིད་ཀྱི་ཕྱིར་སེམས་ཅན་སྟོང་པ་ཉིད་དུ་བལྟའོ།
།ནམ་མཁའ་སྙིང་པོ་མེད་པའི་ཕྱིར་སེམས་ཅན་སྙིང་པོ་མེད་པར་བལྟའོ།
།ནམ་མཁའ་གསོག་གི་ཕྱིར་སེམས་ཅན་གསོག་ཏུ་བལྟའོ།
།ལྷའི་བུ་དག་རྣམ་གྲངས་དེས་ན་བྱང་ཆུབ་སེམས་དཔའ་སེམས་དཔའ་ཆེན་པོ་གང་སེམས་ཅན་མེད་པ་རྣམས་ཀྱི་དོན་དུ་གོ་ཆ་གྱོན་པ་དེ་དག་ནི་དཀའ་བ་བྱེད་པ་སྟེ།
གང་སེམས་ཅན་རྣམས་ཀྱི་དོན་དུ་གོ་ཆ་གྱོན་པ་དེ་དག་ནི་[^542K]ནམ་མཁའ་དང་བརྩད་པར་འདོད་པ་སྟེ།
བྱང་ཆུབ་སེམས་དཔའ་སེམས་དཔའ་ཆེན་པོ་གོ་ཆ་དེ་ཡང་བགོས་ལ།
སེམས་ཅན་གང་གི་དོན་དུ་བྱང་ཆུབ་སེམས་དཔའ་སེམས་དཔའ་ཆེན་པོས་གོ་ཆ་བགོས་པའི་སེམས་ཅན་དེ་དག་ཀྱང་མི་དམིགས་སོ།
།དེ་ཅིའི་ཕྱིར་ཞེ་ན།
སེམས་ཅན་དབེན་པའི་ཕྱིར་གོ་ཆ་དབེན་པར་བལྟའོ།
།གལ་ཏེ་དེ་ལྟར་བསྟན་པའི་ཚེ་བྱང་ཆུབ་སེམས་དཔའ་སེམས་དཔའ་ཆེན་པོ་ཞུམ་པར་མི་འགྱུར་ན།
བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པ་ཡིན་ནོ།
།དེ་ཅིའི་ཕྱིར་ཞེ་ན།
གཟུགས་དབེན་པའི་ཕྱིར་སེམས་ཅན་དབེན་པའོ།
།ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་དབེན་པའི་ཕྱིར་སེམས་ཅན་དབེན་པའོ།
།སྐྱེ་མཆེད་དང་།
ཁམས་དང་།
རྟེན་ཅིང་འབྲེལ་བར་འབྱུང་བ་དབེན་པའི་ཕྱིར་སེམས་ཅན་དབེན་པའོ།
།ཕ་རོལ་ཏུ་ཕྱིན་པ་རྣམས་དང་།
སྟོང་པ་ཉིད་ཐམས་ཅད་དང་།
བྱང་ཆུབ་ཀྱི་ཕྱོགས་ཀྱི་ཆོས་རྣམས་དབེན་པའི་ཕྱིར་སེམས་ཅན་དབེན་པའོ།
།སངས་རྒྱས་ཀྱི་ཆོས་མ་འདྲེས་པ་བཅྭ་བརྒྱད་ཀྱི་བར་དུ་དབེན་པའི་ཕྱིར་སེམས་ཅན་དབེན་པའོ།
།རྣམ་པ་ཐམས་ཅད་མཁྱེན་པ་ཉིད་ཀྱི་བར་དུ་དབེན་པའི་ཕྱིར་སེམས་ཅན་དབེན་པའོ།
།གཟུགས་དབེན་པའི་ཕྱིར་ཤེས་རབ་ཀྱི་ཕ་རོལ་ཏུ་ཕྱིན་པ་དབེན་པའོ།
།ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་དབེན་པའི་ཕྱིར་ཤེས་རབ་ཀྱི་ཕ་རོལ་ཏུ་ཕྱིན་པ་དབེན་པའོ།
།སྐྱེ་མཆེད་དང་།
ཁམས་དང་།
རྟེན་ཅིང་འབྲེལ་པར་འབྱུང་བ་དབེན་པའི་ཕྱིར་ཤེས་རབ་ཀྱི་ཕ་རོལ་ཏུ་ཕྱིན་པ་དབེན་པའོ།
།ཕ་རོལ་ཏུ་ཕྱིན་པ་རྣམས་དང་།
སྟོང་པ་ཉིད་ཐམས་ཅད་དང་།
བྱང་ཆུབ་ཀྱི་ཕྱོགས་ཀྱི་ཆོས་རྣམས་དབེན་པའི་ཕྱིར་ཤེས་རབ་ཀྱི་ཕ་རོལ་ཏུ་ཕྱིན་པ་དབེན་པའོ།
།སངས་རྒྱས་ཀྱི་ཆོས་མ་འདྲེས་པ་བཅྭ་བརྒྱད་ཀྱི་བར་དུ་དབེན་པའི་ཕྱིར་ཤེས་རབ་ཀྱི་ཕ་རོལ་ཏུ་ཕྱིན་པ་དབེན་པའོ།
།རྣམ་པ་ཐམས་ཅད་མཁྱེན་པ་ཉིད་ཀྱི་བར་དུ་དབེན་པའི་ཕྱིར་ཤེས་རབ་ཀྱི་ཕ་རོལ་ཏུ་ཕྱིན་པ་དབེན་པའོ།
།ལྷའི་བུ་དག་གལ་ཏེ་བྱང་ཆུབ་སེམས་དཔའ་སེམས་དཔའ་ཆེན་པོ་ཆོས་ཐམས་ཅད་དབེན་པར་བཤད་པ་ལ་སེམས་མི་ཞུམ།
ཡོངས་སུ་ཞུམ་པར་མི་འགྱུར་ལ།
དེའི་ཡིད་འཇིགས་པར་མི་འགྱུར་ལ་[^543K]བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའོ་ཞེས་བྱ་བ་ནི་སྐྱེས་བུ་རྫས་སུ་ཡོད་པ་ལ་བརྟེན་པའི་རྟོགས་པ་[^544K]དང་པོ་ཡིན་ནོ།
།དེ་ནས་བཅོམ་ལྡན་འདས་ཀྱིས་[^545K]ཚེ་དང་ལྡན་པ་རབ་འབྱོར་ལ་འདི་སྐད་ཅེས་བཀའ་སྩལ་ཏོ།
།རབ་འབྱོར་ཅིའི་ཕྱིར་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་ཞུམ་པར་མི་འགྱུར་བ་ཡིན།
གསོལ་པ།
བཅོམ་ལྡན་འདས་ཆོས་ཐམས་ཅད་མ་མཆིས་པའི་སླད་དུ་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་ཞུམ་པར་མི་འགྱུར་རོ།
།བཅོམ་ལྡན་འདས་ཆོས་ཐམས་ཅད་དབེན་པ་དང་།
ཞི་བ་དང་།
མ་སྐྱེས་པའི་སླད་དུ་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་ཞུམ་པར་མི་འགྱུར་རོ[^546K]།
།བཅོམ་ལྡན་འདས་དེའི་སླད་དུ་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་ཞུམ་པར་མི་འགྱུར་རོ།
།དེ་ཅིའི་སླད་དུ་ཞེ་ན།
བཅོམ་ལྡན་འདས་དེ་ནི་འདི་ལྟར་གང་ཞུམ་པར་འགྱུར་བ་དང་།
གང་གིས་ཞུམ་པར་འགྱུར་བ་དང་།
གང་ལ་ཞུམ་པར་འགྱུར་བའི་ཆོས་དེ་དག་ཐམས་ཅད་ནི་མ་མཆིས་པ་སྟེ།
དམིགས་སུ་མ་མཆིས་སོ།
།བཅོམ་ལྡན་འདས་གལ་ཏེ་བྱང་ཆུབ་སེམས་དཔའ་སེམས་དཔའ་ཆེན་པོ་དེ་སྐད་དུ་བཤད་པ་ལ་མི་འཇུམ་མི་འགོང་ཞིང་ཡིད་ཆེས་པ་[^547K]དང་།
སྒྱིད་ལུག་པར་མི་འགྱུར་ལ།
མི་འཇིགས་མི་དངང་།
སྐྲག་པར་མི་འགྱུར་ན་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པ་ལགས་སོ།
།དེ་ཅིའི་སླད་དུ་ཞེ་ན།
བཅོམ་ལྡན་འདས་དེ་ནི་འདི་ལྟར་གང་ཞུམ་པར་འགྱུར་བའམ།
གང་གིས་ཞུམ་པར་འགྱུར་བའམ།
གང་ལ་ཞུམ་པར་འགྱུར་བའི་ཆོས་དེ་དག་ཐམས་ཅད་ནི་མ་མཆིས་པ་སྟེ།
བཅོམ་ལྡན་འདས་དེ་ལྟར་སྤྱོད་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི་དབང་པོ་དང་བཅས།
ཚངས་པ་དང་བཅས།
སྐྱེ་དགུའི་བདག་པོ་དང་བཅས་པའི་ལྷ་རྣམས་ཀྱིས་ཕྱག་བགྱི་བར་འགྱུར་རོ།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་བྱང་ཆུབ་སེམས་དཔའ་སེམས་དཔའ་ཆེན་པོ་གང་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པ་དེ་ནི་དབང་པོ་དང་བཅས།
ཚངས་པ་དང་བཅས།
སྐྱེ་དགུའི་བདག་པོ་དང་བཅས་པའི་ལྷ་རྣམས་ཀྱིས་[^548K]ཕྱག་བྱ་བར་ཡང་མ་ཟད་དེ་གང་འཕགས་པ་མངོན་པར་འཕགས་་པའི་ཁ་དོག་དང་ལྡན་པ།
དགེ་རྒྱས་དང་།
འབྲས་བུ་ཆེ་བ་དང་།
གནས་གཙང་མའི་རིས་ཀྱི་ལྷ་རྣམས་ཀྱིས་ཀྱང་ཤེས་རབ་ཀྱི་ཕ་རོལ་ཏུ་ཕྱིན་པ་ལ་དེ་ལྟར་སྤྱོད་པའི་བྱང་ཆུབ་སེམས་དཔའ་སེམས་དཔའ་ཆེན་པོ་དེ་ལ་ཕྱག་བྱ་བར་འགྱུར་རོ།
།རབ་འབྱོར་ཕྱོགས་བཅུའི་འཇིག་རྟེན་གྱི་ཁམས་ན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་གྲངས་མེད་ཚད་མེད་པ་གང་ཇི་སྙེད་ཅིག་བཞུགས་ཤིང་འཚོ་སྐྱོང་བ་དེ་དག་ཀྱང་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པ་དེ་དག་ལ་དགོངས་པར་[^549K]མཛད་དེ།
བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པ་དེ་ནི་སྦྱིན་པའི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་བྱེད་པའོ།
།ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་།
བཟོད་པའི་ཕ་རོལ་ཏུ་ཕྱིན་པ་དང་།
བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་།
བསམ་གཏན་གྱི་ཕ་རོལ་ཏུ་ཕྱིན་པ་དང་།
ཤེས་རབ་ཀྱི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་བྱེད་པའོ།
།ནང་སྟོང་པ་ཉིད་ཡོངས་སུ་རྫོགས་པར་བྱེད་པའོ།
།དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་བར་དུ་ཡོངས་སུ་རྫོགས་པར་བྱེད་པའོ།
།བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་ཡོངས་སུ་རྫོགས་པར་བྱེད་པའོ།
།འཕགས་པའི་བདེན་པ་རྣམས་དང་།
བསམ་གཏན་རྣམས་དང་།
ཚད་མེད་པ་རྣམས་དང་།
གཟུགས་མེད་པའི་སྙོམས་པར་འཇུག་པ་རྣམས་ཡོངས་སུ་རྫོགས་པར་བྱེད་པའོ།
།རྣམ་པར་ཐར་པ་བརྒྱད་དང་།
མཐར་གྱིས་གནས་པའི་སྙོམས་པར་འཇུག་པ་དགུ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་རྣམས་དང་།
ཏིང་ངེ་འཛིན་རྣམས་དང་།
གཟུངས་ཀྱི་སྒོ་རྣམས་ཡོངས་སུ་རྫོགས་པར་བྱེད་པའོ།
།དེ་བཞིན་གཤེགས་པའི་སྟོབས་བཅུ་དང་།
མི་འཇིགས་པ་རྣམས་དང་།
སོ་སོ་ཡང་དག་པར་རིག་པ་རྣམས་དང་།
སངས་རྒྱས་ཀྱི་ཆོས་མ་འདྲེས་པ་རྣམས་ཡོངས་སུ་རྫོགས་པར་བྱེད་པའོ།
།རྣམ་པ་ཐམས་ཅད་མཁྱེན་པ་ཉིད་ཀྱི་བར་དུ་ཡོངས་སུ་རྫོགས་པར་བྱེད་པའོ་ཞེས་དགོངས་པ་མཛད་དོ།
།རབ་འབྱོར་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པ་གང་ལ་སངས་རྒྱས་བཅོམ་ལྡན་འདས་རྣམས་ཀྱིས་དགོངས་པ་མཛད་པའི་བྱང་ཆུབ་སེམས་དཔའ་སེམས་དཔའ་ཆེན་པོ་དེ་ནི་སངས་རྒྱས་སུ་འགྱུར་བར་ཞུགས་པར་རིག་པར་བྱའོ།
།རབ་འབྱོར་གངྒཱའི་ཀླུང་གི་བྱེ་མ་སྙད་ཀྱི་འཇིག་རྟེན་གྱི་[^550K]ཁམས་དག་ན་སེམས་ཅན་གང་ཇི་སྙེད་ཅིག་ཡོད་པ་དེ་དག་[^551K]ཐམས་ཅད་བདུད་སྡིག་ཅན་དུ་གྱུར་ཏེ།
བདུད་སྡིག་ཅན་དེ་དག་རེ་རེས་ཀྱང་དེ་སྙེད་ཀྱི་བདུད་སྡིག་ཅན་མངོན་པར་སྤྲུལ་ཀྱང་དེ་དག་[^552K]ཐམས་ཅད་ཀྱིས་བྱང་ཆུབ་སེམས་དཔའ་སེམས་དཔའ་ཆེན་པོ་དེ་ལ་བར་ཆད་བྱ་བར་མི་ནུས་སོ།
།རབ་འབྱོར་ཆོས་གཉིས་དང་ལྡན་པའི་བྱང་ཆུབ་སེམས་དཔའ་སེམས་དཔའ་ཆེན་པོ་དེ་ནི་བདུད་སྡིག་ཅན་རྣམས་ཀྱིས་མི་ཐུབ་པ་ཡིན་ཏེ།
གཉིས་གང་ཞེ་ན།
དེས་ཆོས་ཐམས་ཅད་སྟོང་པའོ་ཞེས་བྱ་བར་རྣམ་པར་བལྟས་པ་ཡིན།
དེས་སེམས་ཅན་ཐམས་ཅད་ཀྱང་ཡོངས་སུ་མ་བཏང་བ་ཡིན་ཏེ།
རབ་འབྱོར་ཆོས་འདི་གཉིས་དང་ལྡན་པའི་བྱང་ཆུབ་སེམས་དཔའ་སེམས་དཔའ་ཆེན་པོ་[^553K]བདུད་སྡིག་ཅན་རྣམས་ཀྱིས་མི་ཐུབ་པ་ཡིན་ནོ།
།རབ་འབྱོར་གཞན་ཡང་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ཆོས་གཉིས་[^554K]དང་ལྡན་པ་ནི་བདུད་སྡིག་ཅན་རྣམས་ཀྱིས་མི་ཐུབ་པ་ཡིན་ཏེ།
གཉིས་གང་ཞེ་ན།
ཇི་སྐད་དུ་སྨྲས་པ་བཞིན་དུ་བྱེད་པ་ཡིན།
སངས་རྒྱས་བཅོམ་ལྡན་འདས་རྣམས་ཀྱིས་དགོངས་པ་ཡིན་ཏེ།
རབ་འབྱོར་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ཆོས་དེ་གཉིས་དང་ལྡན་པ་ནི་བདུད་སྡིག་ཅན་རྣམས་ཀྱིས་མི་ཐུབ་པ་ཡིན་ནོ།
།རབ་འབྱོར་དེ་ལྟར་སྤྱོད་པའི་བྱང་ཆུབ་སེམས་དཔའ་སེམས་དཔའ་ཆེན་པོའི་དྲུང་དུ་ནི་ལྷའི་བུ་རྣམས་ཀྱང་ཉེ་བར་འོང་བར་སེམས་སོ།
།བསྙེན་བཀུར་བ་དང་།
ཡོངས་སུ་འདྲི་བ་དང་།
ཀུན་འདྲི་བ་ཡང་བྱེད་པར་འགྱུར་ཏེ།
རིགས་ཀྱི་བུ་ཁྱོད་སངས་རྒྱས་ཀྱི་བྱང་ཆུབ་མྱུར་དུ་ཐོབ་པར་འགྱུར་གྱིས།
དེ་བས་ན་རིགས་ཀྱི་བུ་ཁྱོད་ཀྱིས་འདི་ལྟ་སྟེ།
སྟོང་པ་ཉིད་ཀྱིས་རྣམ་པར་སྤྱོད་པ་དང་།
མཚན་མ་མེད་པས་རྣམ་པར་སྤྱོད་པ་དང་།
སྨོན་པ་མེད་པས་རྣམ་པར་སྤྱོད་པ་དེ་ཉིད་ཀྱིས་རྣམ་པར་སྤྱོད་པར་གྱིས་ཤིག
།དེ་ཅིའི་ཕྱིར་ཞེ་ན།
རིགས་ཀྱི་བུ་ཁྱོད་ཀྱིས་[^555K]རྣམ་པར་སྤྱོད་པ་དེས་རྣམ་པར་སྤྱད་པ་དང་།
སེམས་ཅན་མགོན་མེད་པ་རྣམས་ཀྱི་མགོན་དུ་འགྱུར་རོ།
།སེམས་ཅན་སྐྱབས་མེད་པ་རྣམས་ཀྱི་སྐྱབས་སུ་འགྱུར་རོ།
།སེམས་ཅན་སྐྱོབ་པ་མེད་པ་རྣམས་ཀྱི་སྐྱོབ་པར་[^556K]འགྱུར་རོ།
།སེམས་ཅན་དཔུང་གཉེན་མེད་པ་རྣམས་ཀྱི་དཔུང་གཉེན་དུ་འགྱུར་རོ།
།སེམས་ཅན་གནས་མེད་པ་རྣམས་ཀྱི་གནས་སུ་འགྱུར་རོ།
།སེམས་ཅན་རྟེན་མེད་པ་རྣམས་ཀྱི་རྟེན་དུ་འགྱུར་རོ།
།སེམས་ཅན་གླིང་མེད་པ་རྣམས་ཀྱི་གླིང་དུ་འགྱུར་རོ།
།སེམས་ཅན་མུན་པར་གྱུར་པ་རྣམས་ཀྱི་སྣང་བར་འགྱུར་རོ་ཞེས་དེ་ལ་སྤྲོ་བ་བསྐྱེད་པར་འགྱུར་རོ།
།དེ་ཅིའི་ཕྱིར་ཞེ་ན།
དེ་ནི་འདི་ལྟར་འཇིག་རྟེན་གྱི་ཁམས་ཚད་མེད་གྲངས་མེད་པ་དག་ན་སངས་རྒྱས་བཅོམ་ལྡན་འདས་གང་ཇི་སྙེད་ཅིག་དགེ་སློང་གི་དགེ་འདུན་གྱིས་ཡོངས་སུ་བསྐོར་ཏེ་བཞུགས་ཤིང་འཚོ་སྐྱོང་བ་དང་།
ཆོས་སྟོན་པ་དེ་དག་ཀྱང་བྱང་ཆུབ་སེམས་དཔའ་སེམས་དཔའ་ཆེན་པོ་གང་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་ཅིང་།
འདི་ལྟ་སྟེ་ཤེས་རབ་ཀྱི་ཕ་རོལ་ཏུ་ཕྱིན་པའི་ཡོན་ཏན་དེ་དག་དང་ལྡན་པའི་བྱང་ཆུབ་སེམས་དཔའ་སེམས་དཔའ་ཆེན་པོ་དེའི་མིང་དང་རིགས་ཡོངས་སུ་བརྗོད་པའི་ཚུལ་གྱིས་ཆོས་སྟོན་ཞིང་ཆེད་དུ་བརྗོད་པའང་ཆེད་དུ་བརྗོད་པ་མཛད་དོ།
།རབ་འབྱོར་འདི་ལྟ་སྟེ་དཔེར་ན།
ང་[^557K]ད་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་རིན་ཆེན་ཏོག་གི་མིང་ཡོངས་སུ་བརྗོད་པའི་ཚུལ་གྱིས་ཆོས་སྟོན་ཞིང་ཆེད་དུ་བརྗོད་པ་ཆེད་དུ་བརྗོད་པ་དང་།
བྱང་ཆུབ་སེམས་དཔའ་སེམས་དཔའ་ཆེན་པོ་གཙུག་ཕུད་ཀྱི་མིང་ཡོངས་སུ་བརྗོད་པའི་ཚུལ་གྱིས་ཆོས་སྟོང་ཞིང་ཆེད་དུ་བརྗོད་པ་ཆེད་དུ་བརྗོད་པ་དང་།
དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མི་འཁྲུགས་པའི་ཞམ་འབྲིང་ན་ཚངས་པའི་སྤྱད་པ་སྤྱོད་པ་ཤེས་རབ་ཀྱི་ཕ་རོལ་ཏུ་ཕྱིན་པ་དང་མ་བྲལ་བ་དེ་དག་གི་མིང་ཡོངས་སུ་བརྗོད་པའི་ཚུལ་གྱིས་ཆོས་སྟོན་ཞིང་ཆེད་དུ་བརྗོད་པའང་ཆེད་དུ་བརྗོད་པ་བཞིན་ནོ།
།ཤར་ཕྱོགས་ཀྱི་སངས་རྒྱས་བཅོམ་ལྡན་འདས་གང་ཇི་སྙེད་ཅིག་བཞུགས་ཤིང་འཚོ་སྐྱོང་བ་དང་།
ཆོས་སྟོན་པ་དེ་དག་ཀྱང་དེ་ན་བྱང་ཆུབ་སེམས་དཔའ་སེམས་དཔའ་ཆེན་པོ་གང་ཇི་སྙེད་ཅིག་ཚངས་པའི་སྤྱད་པ་སྤྱོད་ཅིང་ཤེས་རབ་ཀྱི་ཕ་རོལ་ཏུ་ཕྱིན་པ་དང་མ་བྲལ་བ་དེ་དག་ལ་སྤྲོ་བར་མཛད་པའི་ཚུལ་གྱིས་ཆོས་སྟོན་ཏེ་ཆེད་དུ་བརྗོད་པའང་ཆེད་དུ་བརྗོད་པ་མཛད་དོ།
།ལྷོ་དང་།
ནུབ་དང་།
བྱང་དང་།
བྱང་ཤར་དང་།
ཤར་ལྷོ་དང་།
ལྷོ་ནུབ་དང་།
ནུབ་བྱང་དང་།
འོག་དང་།
སྟེང་གི་འཇིག་རྟེན་གྱི་ཁམས་ཀྱི་སངས་རྒྱས་བཅོམ་ལྡན་འདས་གང་ཇི་སྙེད་ཅིག་བཞུགས་ཤིང་འཚོ་སྐྱོང་བ་དང་།
ཆོས་སྟོན་པ་དེ་དག་ཀྱང་དེ་ན་བྱང་ཆུབ་སེམས་དཔའ་སེམས་དཔའ་ཆེན་པོ་གང་ཇི་སྙེད་ཅིག་ཆངས་བའི་སྤྱད་པ་སྤྱོད་ཅིང་ཤེས་རབ་ཀྱི་ཕ་རོལ་ཏུ་ཕྱིན་པ་དང་མ་བྲལ་བ་དེ་དག་སྤྲོ་བར་མཛད་པའི་ཚུལ་གྱིས་ཆོས་སྟོན་ཏེ་ཆེད་དུ་བརྗོད་པའང་ཆེད་དུ་བརྗོད་པ་མཛད་དོ།
།བྱང་ཆུབ་སེམས་དཔའ་སེམས་དཔའ་ཆེན་པོ་སེམས་དང་པོ་བསྐྱེད་པ་ནས་བར་བཟུང་[^558K]སྟེ།
ཐམས་ཅད་མཁྱེན་པ་ཉིད་ཐོབ་ཀྱི་བར་དུ་བྱང་ཆུབ་ཀྱི་ལམ་ཡོངས་སུ་སྦྱོང་བ་གང་ཇི་སྙེད་ཅིག་ཡོད་པ་དེ་དག་ལ་ཡང་སངས་རྒྱས་བཅོམ་ལྡན་འདས་དེ་དག་སྤྲོ་བར་མཛད་པའི་ཚུལ་གྱིས་ཆོས་སྟོན་ཏེ་ཆེད་དུ་བརྗོད་པའང་ཆེད་དུ་བརྗོད་པ་[^559K]མཛད་དོ།
།དེ་ཅིའི་ཕྱིར་ཞེ་ན།
རབ་འབྱོར་བྱང་ཆུབ་སེམས་དཔའ་སེམས་དཔའ་ཆེན་པོ་གང་སངས་རྒྱས་ཀྱི་ཚུལ་རྒྱུན་མི་འཆད་པའི་དོན་དུ་ཞུགས་པ་དེ་དག་ནི་དཀའ་བ་བྱེད་པའོ།
།གསོལ་པ།
བཅོམ་ལྡན་འདས་སངས་རྒྱས་བཅོམ་ལྡན་འདས་དེ་དག་བྱང་ཆུབ་སེམས་དཔའ་སེམས་དཔའ་ཆེན་པོ་སླར་ལྡོག་པའམ།
སླར་མི་ལྡོག་པའམ།
གང་གི་[^560K]མིང་ཡོངས་སུ་བརྗོད་པའི་ཚུལ་གྱིས་ཆོས་སྟོན་པ་མཛད།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་བྱང་ཆུབ་སེམས་དཔའ་སེམས་དཔའ་ཆེན་པོ་ནི་[^561K]ཕྱིར་མི་ལྡོག་པ་གང་དག་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པ་ཡང་ཡོད།
བྱང་ཆུབ་སེམས་དཔའ་སེམས་དཔའ་ཆེན་པོ་ཕྱིར་མི་ལྡོག་པ་གང་དག་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པ་ཡང་ཡོད་དེ།
དེ་དག་ལ་སངས་རྒྱས་བཅོམ་ལྡན་འདས་དེ་དག་སྤྲོ་བ་མཛད་པའི་ཚུལ་གྱིས་ཆོས་སྟོན་ཞིང་ཆེད་དུ་བརྗོད་པའང་ཆེད་དུ་བརྗོད་པ་མཛད་དོ།
།གསོལ་པ།
བཅོམ་ལྡན་འདས་དེ་དག་གང་ལགས།
བཅོམ་ལྡན་འདས་ཀྱིས་བཀའ་སྩལ་པ[^562K]བྱང་ཆུབ་སེམས་དཔའ་སེམས་དཔའ་ཆེན་པོ་གང་བྱང་ཆུབ་སེམས་དཔའི་སྤྱད་པ་སྤྱོད་པའི་ཚེ།
དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མི་འཁྲུགས་པའི་རྗེས་སུ་སློབ་པའི་ཚུལ་གྱིས་རྣམ་པར་སྤྱོད་པ་དེ་དག་ལ་སངས་རྒྱས་བཅོམ་ལྡན་འདས་དེ་དག་སྤྲོ་བ་མཛད་པའི་ཚུལ་གྱིས་ཆོས་སྟོན་ཞིང་ཆེད་དུ་བརྗོད་པའང་ཆེད་དུ་བརྗོད་པ་མཛད་དོ།
།རབ་འབྱོར་གང་བྱང་ཆུབ་སེམས་དཔའ་སེམས་དཔའ་ཆེན་པོ་རིན་པོ་ཆེ་ཏོག་གི་རྗེས་སུ་སློབ་པའི་ཚུལ་གྱིས་བྱང་ཆུབ་སེམས་དཔའི་སྤྱད་པ་སྤྱོད་པ་དེ་དག་ལ་ཡང་སངས་རྒྱས་བཅོམ་ལྡན་འདས་དེ་དག་སྤྲོ་བར་མཛད་པའི་ཚུལ་གྱིས་ཆོས་སྟོན་ཞིང་ཆེད་དུ་བརྗོད་པའང་ཆེད་དུ་བརྗོད་པ་མཛད་དོ།
།རབ་འབྱོར་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་གང་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་ཅིང་ཆོས་ཐམས་ཅད་སྐྱེ་བ་མེད་པར་མོས་ཀྱང་མི་སྐྱེ་བའི་ཆོས་ལ་བཟོད་པ་མ་ཐོབ་པ།
ཆོས་ཐམས་ཅད་སྟོང་པའོ་ཞེས་བྱ་བ་དང་།
ཆོས་ཐམས་ཅད་ཞི་བའོ་ཞེས་བྱ་བ་དང་།
ཆོས་ཐམས་ཅད་གསོག་གསོབ་སྟེ་རག་ལུས་པའོ་ཞེས་བྱ་བ་དང་།
སྙིང་པོ་མེད་པའོ་ཞེས་བྱ་བར་མོས་ཀྱང་མི་སྐྱེ་བའི་ཆོས་ལ་བཟོད་པ་མ་ཐོབ་པ་དེ་དག་ལ་ཡང་སངས་རྒྱས་བཅོམ་ལྡན་འདས་དེ་དག་སྤྲོ་བར་མཛད་པའི་ཚུལ་གྱིས་ཆོས་སྟོན་ཞིང་ཆེད་དུ་བརྗོད་པའང་ཆེད་དུ་བརྗོད་པ་མཛད་དོ།
།རབ་འབྱོར་བྱང་ཆུབ་སེམས་དཔའ་སེམས་དཔའ་ཆེན་པོ་གང་ལ་སངས་རྒྱས་བཅོམ་ལྡན་འདས་རྣམས་མིང་ཡོངས་སུ་བརྗོད་པའི་ཚུལ་གྱིས་ཆོས་སྟོན་ཞིང་ཆེད་དུ་བརྗོད་པའང་[^563K]ཆེད་དུ་བརྗོད་པ་མཛད་པའི་བྱང་ཆུབ་སེམས་དཔའ་སེམས་དཔའ་ཆེན་པོ་དེ་དག་གིས་ནི་ཉན་ཐོས་ཀྱི་ས་དང་རང་སངས་རྒྱས་ཀྱི་ས་སྤངས་པ་ཡིན་ཏེ།
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུའང་ལུང་བསྟན་པ་ཡིན།
རབ་འབྱོར་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པ་གང་ལ་སངས་རྒྱས་བཅོམ་ལྡན་འདས་རྣམས་མིང་ཡོངས་སུ་བརྗོད་པའི་ཚུལ་གྱིས་ཆོས་སྟོན་ཞིང་ཆེད་དུ་བརྗོད་པའང་ཆེད་དུ་བརྗོད་པ་མཛད་པའི་བྱང་ཆུབ་སེམས་དཔའ་སེམས་དཔའ་ཆེན་པོ་དེ་ནི་ཕྱིར་མི་ལྡོག་པ་ཉིད་ལ་གནས་པར་འགྱུར་ཏེ།
དེ་ལ་གནས་པས་རྣམ་པ་ཐམས་ཅད་མཁྱེན་པ་ཉིད་ཐོབ་པར་འགྱུར་རོ།
།རབ་འབྱོར་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་བཤད་པ་ཐོས་ན་འདི་ནི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀྱིས་ཇི་ལྟར་བཤད་པ་དེ་བཞིན་ནོ་ཞེས་ནི་མ་ནུར་མེད་ཅིང་ཐེ་ཚོམ་མི་ཟ་ལ་རྨོངས་པར་མི་འགྱུར་ན།
དེས་ནི་ཕྱིས་ཀྱང་རྒྱ་ཆེར་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མི་འཁྲུགས་པ་དང་།
བྱང་ཆུབ་སེམས་དཔའི་ཐེག་པ་པའི་རིགས་ཀྱི་བུ་དེ་དག་ལས་ཐོས་པར་འགྱུར་ཏེ།
བྱང་ཆུབ་སེམས་དཔའི་ཐེག་པ་པའི་རིགས་ཀྱི་བུ་དེ་ཡང་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ལ་མོས་ཤིང་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་འདི་དེ་བཞིན་གཤེགས་པས་ཇི་སྐད་བསྟན་པ་དེ་བཞིན་དུ་མོས་པས་ཕྱིར་མི་ལྡོག་པ་ཉིད་ལ་གནས་པར་འགྱུར་ཏེ།
རབ་འབྱོར་དེ་ལྟར་ན་[^564K]བྱང་ཆུབ་སེམས་དཔའ་སེམས་དཔའ་ཆེན་པོ་[^565K]ཤེས་རབ་ཀྱི་ཕ་རོལ་ཏུ་ཕྱིན་པ་ཐོས་པ་ནི་ཕན་པ་མང་པོར་འགྱུར་བ་ཡིན་ཏེ།
གང་གིས་མོས་ཤིང་མོས་ནས་དེ་བཞིན་ཉིད་དུ་གནས་པ་དང་།
དེ་བཞིན་ཉིད་དུ་ནན་ཏན་བྱེད་པ་དེ་དག་ནི་སྨོས་ཀྱང་ཅི་སྨོས་ཏེ།
དེ་དག་དེ་བཞིན་ཉིད་ལ་གནས།
དེ་བཞིན་ཉིད་ལ་ནན་ཏན་དུ་བྱས་ནས་རྣམ་པ་ཐམས་ཅད་མཁྱེན་པ་ཉིད་ལ་གནས་པར་འགྱུར་རོ།
།གསོལ་པ།
བཅོམ་ལྡན་འདས་དེ་བཞིན་ཉིད་དུ་གནས་ནས་དེ་བཞིན་ཉིད་དུ་ནན་ཏན་བགྱིས་ཏེ།
ཆོས་གང་ཡང་མ་[^566K]དམིགས་ན།
དེ་ཇི་ལྟར་རྣམཔ་ཐམས་ཅད་མཁྱེན་པ་ཉིད་ལ་གནས་པར་འགྱུར་བ་ལགས།
བཅོམ་ལྡན་འདས་དེ་ལྟར་དེ་བཞིན་ཉིད་ལས་མ་གཏོགས་པའི་ཆོས་ཀྱང་གང་ཡང་མ་དམིགས་ན་སུ་ཞིག་གནས་པར་འགྱུར།དེ་བཞིན་ཉིད་ལ་[^567K]གནས་ནས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་འགྱུར།
སུ་ཞིག་དེ་བཞིན་ཉིད་ལ་གནས་ཤིང་ཆོས་སྟོན་པར་འགྱུར།
དེ་བཞིན་ཉིད་ཀྱང་དམིགས་སུ་མ་མཆིས་ན་དེ་བཞིན་ཉིད་ལ་གནས་པར་འགྱུར་བ་དང་།
དེ་བཞིན་ཉིད་ལ་གནས་ཏེ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བ་དང་།
དེ་བཞིན་ཉིད་ལ་གནས་ཤིང་ཆོས་སྟོན་པར་འགྱུར་བ་ལྟ་ཅི་སྨོས་ཏེ།
དེ་ནི་གནས་མ་མཆིས་སོ།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་གང་ཁྱོད་འདི་སྐད་དུ་གང་དེ་བཞིན་ཉིད་ལ་གནས་པ་དང་།
དེ་བཞིན་ཉིད་ལ་གནས་ཏེ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བ་དང་།
དེ་བཞིན་ཉིད་ལ་གནས་ཤིང་ཆོས་སྟོན་པར་འགྱུར་བ་དེ་ལྟ་བུའི་ཆོས་གང་ཡང་དེ་བཞིན་ཉིད་མ་གཏོགས་པར་གཞན་དམིགས་སུ་མེད་དེ།
དེ་བཞིན་ཉིད་ཀྱང་དམིགས་སུ་མེད་ན།
དེ་བཞིན་ཉིད་ལ་གནས་པར་འགྱུར་བ་དང་།
དེ་བཞིན་ཉིད་ལ་གནས་ཏེ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བ་དང་།
དེ་བཞིན་ཉིད་ལ་གནས་ཤིང་ཆོས་སྟོན་པར་འགྱུར་བ་ལྟ་ཅི་སྨོས་ཏེ།
དེ་ནི་གནས་མེད་དོ་ཞེས་ཟེར་བ་ནི།
རབ་འབྱོར་དེ་དེ་བཞིན་ནོ།
།དེ་དེ་བཞིན་ཏེ།
ཇི་སྐད་སྨྲས་པ་བཞིན་ནོ།
།རབ་འབྱོར་གང་དེ་བཞིན་གཤེགས་པའི་སྤྲུལ་པ་དེ་བཞིན་ཉིད་ལ་གནས་པ་དང་།
གང་དེ་བཞིན་ཉིད་ལ་གནས་ཏེ།
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བ་དང་།
གང་དེ་བཞིན་ཉིད་ལ་གནས་ཤིང་ཆོས་སྟོན་པར་འགྱུར་བ་དེ་ལྟ་བུའི་ཆོས་གང་ཡང་དེ་བཞིན་ཉིད་[^568K]ལས་མ་གཏོགས་པར་གཞན་དམིགས་སུ་མེད་དེ[^569K]།
དེ་བཞིན་ཉིད་ཀྱང་དམིགས་སུ་མེད་ན།གང་དེ་བཞིན་ཉིད་ལ་གནས་པར་འགྱུར་བ་དང་།
དེ་བཞིན་ཉིད་ལ་གནས་ཏེ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བ་དང་།
དེ་བཞིན་ཉིད་ལ་གནས་ཤིང་ཆོས་སྟོན་པར་འགྱུར་བ་ལྟ་ཅི་སྨོས་ཏེ་དེ་ནི་གནས་མེད་དོ།
།དེ་ཅིའི་ཕྱིར་ཞེ་ན།
རབ་འབྱོར་དེ་བཞིན་གཤེགས་པ་རྣམས་མ་བྱུང་ཡང་རུང་སྟེ།
ཆོས་རྣམས་ཀྱི་དེ་བཞིན་ཉིད་དང་།
མ་ནོར་བ་དེ་བཞིན་ཉིད་དང་།
གཞན་མ་ཡིན་པ་དེ་བཞིན་ཉིད་དང་།
ཆོས་ཉིད་དེ་ནི་གནས་པའོ།
།ཆོས་རྣམས་ཀྱི་ཆོས་ཀྱི་དབྱིངས་དང་།
ཆོས་ཀྱི་གནས་པ་ཉིད་དང་།
ཆོས་ངེས་པ་ཉིད་དང་།
ཡང་དག་པའི་མཐའ་དེ་ནི་གནས་པ་སྟེ།
རབ་འབྱོར་དེ་བཞིན་ཉིད་འདི་ལ་ནི་གང་ཡང་གནས་པར་འགྱུར་བ་མེད་དེ།
དེ་ལ་གནས་ཤིང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་འགྱུར་བ་སུ་ཡང་མེད་ན།
དེ་ལ་གནས་ཤིང་ཆོས་སྟོན་པར་འགྱུར་བ་ལྟ་ཅི་སྨོས་ཏེ།
དེ་ནི་གནས་མེད་དོ་ཞེས་བྱ་བ་ནི་འཕགས་པའི་གང་ཟག་བཏགས་པར་ཡོད་པ་ལ་བརྟེན་པའི་འཛིན་པའི་རྟོག་པ་[^570K]གཉིས་པ་ཡིན་ནོ།།
།།དེ་ནས་ཚེ་དང་ལྡན་པ་རབ་འབྱོར་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ།
།བཅོམ་ལྡན་འདས་ཇི་ལྟར་ན་སྒྱུ་མ་ལྟ་བུའི་སེམས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་འགྱུར་བ་ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་ཇི་སྙམ་དུ་སེམས།
སྒྱུ་མ་ལྟ་བུའི་སེམས་དེ་ཁྱོད་ཀྱིས་ཡང་དག་པར་རྗེས་སུ་མཐོང་ངམ།གསོལ་པ།
བཅོམ་ལྡན་འདས་དེ་ནི་མ་ལགས་ཏེ།
བཅོམ་ལྡན་འདས་བདག་གིས་སྒྱུ་མ་ཡང་ཡང་དག་པར་རྗེས་སུ་མ་མཐོང་།
སྒྱུ་མ་ལྟ་བུའི་སེམས་དེ་ཡང་ཡང་དག་པར་རྗེས་སུ་མ་མཐོང་ངོ་།
།བཅོམ་ལྡན་འདས་ཀྱིས་བཀའ་སྩལ་པ།རབ་འབྱོར་དེ་ཇི་སྙམ་དུ་སེམས།
གང་ལ་སྒྱུ་མ་དང་སྒྱུ་མ་ལྟ་བུའི་སེམས་ཁྱོད་ཀྱིས་མ་མཐོང་བའི་སེམས་གང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་འགྱུར་སྙམ་མམ།
གསོལ་པ།
བཅོམ་ལྡན་འདས་དེ་ནི་མ་ལགས་སོ།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་ཇི་སྙམ་དུ་སེམས།
སྒྱུ་མ་དང་སྒྱུ་མ་ལྟ་བུའི་སེམས་ལས་གཞན་[^571K]དུ་ཆོས་གང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བའི་ཆོས་དེ་ཁྱོད་ཀྱིས་ཡང་དག་པར་རྗེས་སུ་མ་མཐོང་ངམ།
གསོལ་པ།
བཅོམ་ལྡན་འདས་དེ་ནི་མ་ལགས་ཏེ།
བཅོམ་ལྡན་འདས་སྒྱུ་མ་དང་སྒྱུ་མ་ལྟ་བུའི་སེམས་ལས་གཞན་དུ་ཆོས་གང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བ་དེ་བདག་གིས་ཡང་དག་པར་རྗེས་སུ་མ་མཐོང་ངོ་།
།བཅོམ་ལྡན་འདས་དེ་ལྟར་བདག་གིས་ཆོས་གཞན་ཡང་དག་པར་རྗེས་སུ་མ་མཐོང་ན་[^572K]མཆིས་་མ་མཆིས་པའི་ཆོས་གང་ཞིག་བདག་གིས་བསྟན་པར་བགྱི།
ཆོས་གང་ཤིན་ཏུ་དབེན་པ་དེ་ནི་མཆིས་པའམ།
མ་མཆིས་པར་རྟོགས་པར་མི་འགྱུར་རོ།
།ཆོས་གང་ཤིན་ཏུ་དབེན་པ་དེ་ནི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་མི་རྒྱ་སྟེ།
མ་མཆིས་པའི་ཆོས་ནི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་མི་རྒྱའོ།
།དེ་ཅིའི་་དུ་ཞེ་ན།
བཅོམ་ལྡན་འདས་དེ་ནི་འདི་ལྟར་གང་ཉོན་མོངས་པར་འགྱུར་བའམ།
རྣམ་པར་བྱང་བར་འགྱུར་བའི་ཆོས་ཐམས་ཅད་ནི་མ་མཆིས་ཤིང་ཡང་དག་པར་མ་མཆིས་པའོ།
།དེ་ཅིའི་སླད་དུ་ཞེ་ན།
བཅོམ་ལྡན་འདས་དེ་ནི་འདི་ལྟར་ཤེས་རབ་ཀྱི་ཕ་རོལ་ཏུ་ཕྱིན་པ་ནི་ཤིན་ཏུ་དབེན་པའོ།
།བསམ་གཏན་གྱི་ཕ་རོལ་ཏུ་ཕྱིན་པ་ནི་ཤིན་ཏུ་དབེན་པའོ།
།བརྩོན་འགྲུས་ཀྱི་ཕ་རོལ་ཏུ་ཕྱིན་པ་ནི་ཤིན་ཏུ་དབེན་པའོ།
།བཟོད་པའི་ཕ་རོལ་ཏུ་ཕྱིན་པ་ནི་ཤིན་ཏུ་དབེན་པའོ།
།ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་ནི་ཤིན་ཏུ་དབེན་པའོ།
།སྦྱིན་པའི་ཕ་རོལ་ཏུ་ཕྱིན་པ་ནི་ཤིན་ཏུ་དབེན་པའོ།
།ནང་སྟོང་པ་ཉིད་ནི་ཤིན་ཏུ་དབེན་པའོ།
།དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་བར་ནི་ཤིན་ཏུ་དབེན་པའོ།
།དྲན་པ་ཉེ་བར་གཞག་པ་རྣམས་དང་།
ཡང་དག་པར་སྤོང་བ་རྣམས་དང་།
རྫུ་འཕྲུལ་གྱི་རྐང་པ་རྣམས་དང་།
དབང་པོ་རྣམས་དང་།
སྟོབས་རྣམས་དང་།
བྱང་ཆུབ་ཀྱི་ཡན་ལག་རྣམས་དང་།
འཕགས་པའི་ལམ་ཡན་ལག་བརྒྱད་པ་ནི་ཤིན་ཏུ་དབེན་པའོ།
།འཕགས་པའི་བདེན་པ་རྣམས་དང་།
བསམ་གཏན་རྣམས་དང་།
ཚད་མེད་པ་རྣམས་དང་།
གཟུགས་མེད་པའི་སྙོམས་པར་འཇུག་པ་རྣམས་ནི་ཤིན་ཏུ་དབེན་པའོ།
།རྣམ་པར་ཐར་པ་རྣམས་དང་།
མཐར་གྱིས་གནས་པའི་སྙོམས་པར་འཇུག་པ་རྣམས་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་ནི་ཤིན་ཏུ་དབེན་པའོ།
།མངོན་པར་ཤེས་པ་རྣམས་དང་།
ཏིང་ངེ་འཛིན་རྣམས་དང་།
གཟུངས་ཀྱི་སྒོ་རྣམས་ནི་ཤིན་ཏུ་དབེན་པའོ།
།དེ་བཞིན་གཤེགས་པའི་སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་ནི་ཤིན་ཏུ་དབེན་པའོ།
།རྣམ་པ་ཐམས་ཅད་མཁྱེན་པ་ཉིད་ཀྱི་བར་ནི་ཤིན་ཏུ་དབེན་པའོ།
།ཆོས་གང་ཤིན་ཏུ་དབེན་པ་དེ་ནི་བསྒོམ་པར་[^573K]བགྱི་བ་ཡང་མ་ལགས།
བསྒོམ་པ་[^574K]རྣམ་པར་འཇིག་པར་བགྱི་བ་ཡང་མ་ལགས་ཏེ།
དེ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་ཤིན་ཏུ་དབེན་པའི་སླད་དུ་ཆོས་གང་ཡང་སྒྲུབ་པ་མ་མཆིས་སོ།
།ཤེས་རབ་ཀྱི་ཕ་རོལ་ཏུ་ཕྱིན་པ་ནི་ཤིན་ཏུ་དབེན་པ་ལགས་ན།
ཇི་ལྟར་ཤེས་རབ་ཀྱི་ཕ་རོལ་ཏུ་ཕྱིན་པ་ལ་བརྟེན་[^575K]ཞིང་བྱང་ཆུབ་སེམས་དཔའ་སེམས་དཔའ་ཆེན་པོ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་འགྱུར།
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཤིན་ཏུ་དབེན་པ་ལགས་ན།
ཇི་ལྟར་ན་དབེན་པས་དབེན་པ་འཚང་རྒྱ་བར་འགྱུར།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་ལེགས་སོ་ལེགས་སོ།
།རབ་འབྱོར་དེ་དེ་བཞིན་ནོ།
།དེ་དེ་བཞིན་ཏེ།
རབ་འབྱོར་[^576K]ཤེས་རབ་ཀྱི་ཕ་རོལ་ཏུ་ཕྱིན་པ་ནི་ཤིན་ཏུ་དབེན་པའོ།
།བསམ་གཏན་གྱི་ཕ་རོལ་ཏུ་ཕྱིན་པ་དང་།
བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་།
བཟོད་པའི་ཕ་རོལ་ཏུ་ཕྱིན་པ་དང་།
ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་།
སྦྱིན་པའི་ཕ་རོལ་ཏུ་ཕྱིན་པ་ནི་ཤིན་ཏུ་དབེན་པའོ།
།ནང་སྟོང་པ་ཉིད་ནི་ཤིན་ཏུ་དབེན་པའོ།
།དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་བར་ནི་ཤིན་ཏུ་དབེན་པའོ།
།དྲན་པ་ཉེ་བར་གཞག་པ་རྣམས་དང་།
ཡང་དག་པར་སྤོང་བ་རྣམས་དང་།
རྫུ་འཕྲུལ་གྱི་རྐང་པ་རྣམས་དང་།
དབང་པོ་རྣམས་དང་།
སྟོབས་རྣམས་དང་།
བྱང་ཆུབ་ཀྱི་ཡན་ལག་རྣམས་དང་།
འཕགས་པའི་ལམ་ཡན་ལག་བརྒྱད་པ་ནི་ཤིན་ཏུ་དབེན་པའོ།
།འཕགས་པའི་བདེན་པ་རྣམས་དང་།
བསམ་གཏན་རྣམས་དང་།
ཚད་མེད་པ་རྣམས་དང་།
གཟུགས་མེད་པའི་སྙོམས་པར་འཇུག་པ་རྣམས་ནི་ཤིན་ཏུ་དབེན་པའོ།
།རྣམ་པར་ཐར་པ་རྣམས་དང་།
མཐར་གྱིས་གནས་པའི་སྙོམས་པར་འཇུག་པ་རྣམས་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་ནི་ཤིན་ཏུ་དབེན་པའོ།
།མངོན་པར་ཤེས་པ་རྣམས་དང་།
ཏིང་ངེ་འཛིན་རྣམས་དང་།
གཟུངས་ཀྱི་སྒོ་རྣམས་དང་།
དེ་བཞིན་གཤེགས་པའི་སྟོབས་བཅུ་[^577K]རྣམས་དང་།
མི་འཇིགས་པ་རྣམས་དང་།
སོ་སོ་ཡང་དག་པར་རིག་པ་[^578K]རྣམས་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་རྣམས་ནི་ཤིན་ཏུ་དབེན་པའོ།
།རྣམ་པ་ཐམས་ཅད་མཁྱེན་པ་ཉིད་ཀྱི་བར་ནི་ཤིན་ཏུ་དབེན་པའོ།
།རབ་འབྱོར་ཇི་ལྟར་ཤེས་རབ་ཀྱི་ཕ་རོལ་ཏུ་ཕྱིན་པ་ཤིན་ཏུ་དབེན་པ་དང་།
བསམ་གཏན་གྱི་ཕ་རོལ་ཏུ་ཕྱིན་པ་དང་།
བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་།
བཟོད་པའི་ཕ་རོལ་ཏུ་ཕྱིན་པ་དང་།
ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་།
སྦྱིན་པའི་ཕ་རོལ་ཏུ་ཕྱིན་པ་ཤིན་ཏུ་དབེན་པ་དང་།
ནང་སྟོང་པ་ཉིད་ཤིན་ཏུ་དབེན་པ་དང་།
དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་བར་དུ་ཤིན་ཏུ་དབེན་པ་དང་།
དྲན་པ་ཉེ་བར་གཞག་པ་རྣམས་ཤིན་ཏུ་དབེན་པ་དང་།
འཕགས་པའི་ལམ་ཡན་ལག་བརྒྱད་པའི་བར་དུ་ཤིན་ཏུ་དབེན་པ་དང་།
རྣམ་པ་ཐམས་ཅད་མཁྱེན་པ་ཉིད་ཀྱི་བར་དུ་ཤིན་ཏུ་དབེན་པ་དེ་བཞིན་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བ་ཡང་ཤིན་ཏུ་དབེན་པའོ།
།རབ་འབྱོར་གལ་ཏེ་ཤེས་རབ་ཀྱི་ཕ་རོལ་ཏུ་ཕྱིན་པ་ཡང་ཤིན་ཏུ་དབེན་པར་མ་གྱུར།
བསམ་གཏན་གྱི་ཕ་རོལ་ཏུ་ཕྱིན་པ་དང་།
བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་།
བཟོད་པའི་ཕ་རོལ་ཏུ་ཕྱིན་པ་དང་།
ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་།
སྦྱིན་པའི་ཕ་རོལ་ཏུ་ཕྱིན་པ་ཤིན་ཏུ་དབེན་པར་མ་གྱུར།
ནང་སྟོང་པ་ཉིད་ཤིན་ཏུ་དབེན་པར་མ་གྱུར།
དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་བར་དུ་ཤིན་ཏུ་དབེན་པར་མ་གྱུར།
དྲན་པ་ཉེ་བར་གཞག་པ་རྣམས་ཤིན་ཏུ་དབེན་པར་མ་གྱུར།
འཕགས་པའི་ལམ་ཡན་ལག་བརྒྱད་པའི་བར་དུ་ཤིན་ཏུ་དབེན་པར་མ་གྱུར།
རྣམ་པ་ཐམས་ཅད་མཁྱེན་པ་ཉིད་ཀྱི་བར་དུ་ཤིན་ཏུ་དབེན་པར་མ་གྱུར་ན།
དེ་ཤེས་རབ་ཀྱི་ཕ་རོལ་ཏུ་ཕྱིན་པར་མི་འགྱུར་རོ།
།དེ་བསམ་གཏན་གྱི་ཕ་རོལ་ཏུ་ཕྱིན་པ་དང་།
བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་།
བཟོད་པའི་ཕ་རོལ་ཏུ་ཕྱིན་པ་དང་།
ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་།
སྦྱིན་པའི་ཕ་རོལ་ཏུ་ཕྱིན་པར་མི་འགྱུར་རོ།
།དེ་[^579K]ནང་སྟོང་པ་ཉིད་དུ་མི་འགྱུར་རོ།
།དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་བར་དུ་མི་འགྱུར་རོ།
།དྲན་པ་ཉེ་བར་གཞག་པ་རྣམས་སུ་མི་འགྱུར་རོ།
།འཕགས་པའི་ལམ་ཡན་ལག་བརྒྱད་པའི་བར་དུ་མི་འགྱུར་རོ།
།རྣམ་པ་ཐམས་ཅད་མཁྱེན་པ་ཉིད་ཀྱི་བར་དུ་མི་འགྱུར་རོ།
།རབ་འབྱོར་དེ་བས་ན་ཇི་ལྟར་ཤེས་རབ་ཀྱི་ཕ་རོལ་ཏུ་ཕྱིན་པ་ཤིན་ཏུ་དབེན་པ་དང་།
ཇི་ལྟར་བསམ་གཏན་གྱི་ཕ་རོལ་ཏུ་ཕྱིན་པ་དང་།
བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་།
བཟོད་པའི་ཕ་རོལ་ཏུ་ཕྱིན་པ་དང་།
ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་།
སྦྱིན་པའི་ཕ་རོལ་ཏུ་ཕྱིན་པ་ཤིན་ཏུ་དབེན་པ་དང་།
ཇི་ལྟར་ནང་སྟོང་པ་ཉིད་ཤིན་ཏུ་དབེན་པ་དང་།
དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་བར་དུ་ཤིན་ཏུ་དབེན་པ་དང་།
ཇི་ལྟར་[^580K]དྲན་པ་ཉེ་བར་གཞག་པ་རྣམས་ཤིན་ཏུ་དབེན་པ་དང་།
འཕགས་པའི་ལམ་ཡན་ལག་བརྒྱད་པའི་བར་དུ་ཤིན་ཏུ་དབེན་པ་དང་།
ཇི་ལྟར་རྣམ་པ་ཐམས་ཅད་མཁྱེན་པ་ཉིད་ཀྱི་བར་དུ་ཤིན་ཏུ་དབེན་པ་དེ་ལྟར་ཤེས་རབ་ཀྱི་ཕ་རོལ་ཏུ་ཕྱིན་པ་ལ་མ་བརྟེན་པར་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་མི་རྒྱ།
དབེན་པས་དབེན་པ་མངོན་པར་རྫོགས་པར་འཚང་མི་རྒྱ་སྟེ།
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་[^581K]མངོན་པར་རྫོགས་པར་འཚང་མི་རྒྱ་བས་ན།
ཤེས་རབ་ཀྱི་ཕ་རོལ་ཏུ་ཕྱིན་པ་ལ་མ་བརྟེན་པར་མངོན་པར་རྫོགས་པར་འཚང་མི་རྒྱའོ།
།གསོལ་པ།
བཅོམ་ལྡན་འདས་བྱང་ཆུབ་སེམས་དཔའ་སེམས་དཔའ་ཆེན་པོ་ནི་དོན་ཟབ་མོ་ལ་སྤྱོད་པའོ།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་དེ་བཞིན་ནོ།
།དེ་དེ་བཞིན་ཏེ།
རབ་འབྱོར་བྱང་ཆུབ་སེམས་དཔའ་སེམས་དཔའ་ཆེན་པོ་ནི་དོན་ཟབ་མོ་ལ་སྤྱོད་པའོ།
།རབ་འབྱོར་བྱང་ཆུབ་སེམས་དཔའ་སེམས་དཔའ་ཆེན་པོ་དེ་ལྟར་དོན་ཟབ་མོ་ལ་སྤྱོད་ཅིང་འདི་ལྟ་སྟེ།
ཉན་ཐོས་ཀྱི་སའམ།
རང་སངས་རྒྱས་ཀྱི་སར་འགྲོ་བའི་[^582K]དོན་དེ་མངོན་དུ་མི་བྱེད་པ་ནི་དཀའ་བ་བྱེད་པའོ།
།གསོལ་པ།
བཅོམ་ལྡན་འདས་ཀྱིས་གསུངས་པའི་དོན་བདག་གིས་འཚལ་བ་ལྟར་ན་དཀའ་ཅུང་ཟད་ཀྱང་མི་བགྱིད་ན་ཇི་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་དཀའ་བ་བགྱིད་པ་ལགས།
དེ་ཅིའི་སླད་དུ་ཞེ་ན།
བཅོམ་ལྡན་འདས་དེ་ནི་འདི་ལྟར་གང་མངོན་དུ་བགྱི་བའི་དོན་དེ་ཡང་མི་དམིགས།
གང་གིས་མངོན་དུ་བགྱི་བའི་ཤེས་རབ་ཀྱི་ཕ་རོལ་ཏུ་ཕྱིན་པ་དེ་ཡང་མི་དམིགས།
གང་གི་དོན་དུ་[^583K]བགྱི་བའི་ཆོས་དེ་ཡང་མི་དམིགས་ཏེ།
བཅོམ་ལྡན་འདས་གང་ཆོས་ཐམས་ཅད་མངོན་དུ་བགྱིས་པས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་འགྱུར་བའི་དོན་མངོན་དུ་བགྱི་བ་[^584K]དེ་ལྟ་བུ་ཡང་གང་ཞིག་མཆིས།
ཤེས་རབ་ཀྱི་ཕ་རོལ་ཏུ་ཕྱིན་པ་ཡང་གང་ཞིག་གིས་མངོན་དུ་བགྱི[^585K]ཆོས་མངོན་དུ་བགྱི་བ་དེ་ལྟ་བུ་ཡང་གང་ཞིག་མཆིས།
བཅོམ་ལྡན་འདས་འདི་ནི་མི་དམིགས་པའི་སྤྱོད་པ་སྟེ།
དེ་ལྟར་སྤྱོད་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ཆོས་ཐམས་ཅད་ལ་མུན་པ་མ་མཆིས་པ་ཐོབ་པའོ།
།བཅོམ་ལྡན་འདས་གལ་ཏེ་དེ་སྐད་དུ་བསྟན་པ་ལ་བྱང་ཆུབ་སེམས་དཔའ་སེམས་དཔའ་ཆེན་པོའི་སེམས་མི་ཞུམ།
ཡོངས་སུ་མི་འཇུམ་ཞིང་།
མི་འཇིགས།
མི་དངང་།
སྐྲག་པར་མི་འགྱུར་ན།
བཅོམ་ལྡན་འདས་དེ་ལྟར་སྤྱོད་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པ་སྟེ།
དེ་ནི་སྤྱོད་དོ་ཞེས་བགྱི་བར་ཡང་དག་པར་རྗེས་སུ་མི་མཐོང་།
ཤེས་རབ་ཀྱི་ཕ་རོལ་ཏུ་ཕྱིན་པ་ཡང་དག་པར་རྗེས་སུ་མི་མཐོང་།
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱའོ་ཞེས་བགྱི་བར་ཡང་དག་པར་རྗེས་སུ་མི་མཐོང་ངོ་།
།བཅོམ་ལྡན་འདས་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པ་[^586K]ནི་འདི་སྙམ་དུ་བདག་གིས་ཉན་ཐོས་ཀྱི་ས་[^587K]དང་རང་སངས་རྒྱས་ཀྱི་ས་ནི་བསྲིང་བར་བྱ་སྟེ།
བདག་ནི་རྣམ་པ་ཐམས་ཅད་མཁྱེན་པ་ཉིད་དུ་ཉེ་བར་གྱུར་ཏོ་སྙམ་དུ་[^588K]མི་བགྱིད་དོ་ཞེས་བྱ་བ་ནི་ངོ་བོ་ཉིད་ཀྱི་རྣམ་པར་རྟོག་པ་ཡིན་ནོ།།
།།བཅོམ་ལྡན་འདས་འདི་ལྟ་སྟེ་དཔེར་ན་ནམ་མཁའ་ནི་འདི་ལྟར་བདག་ནི་ལ་ལ་དང་ནི་རིང་ངོ་།
།ལ་ལ་དང་ནི་ཉེའོ་ཞེས་བགྱི་བར་མི་སེམས་སོ།
།དེ་ཅིའི་སླད་དུ་ཞེ་ན།[^589K]བཅོམ་ལྡན་འདས་ནམ་མཁའ་ལ་བྱེ་བྲག་མ་མཆིས་ཤིང་མི་གཡོ་བ་དང་རྣམ་པར་རྟོག་པ་མ་མཆིས་པའི་སླད་དུ་སྟེ།
བཅོམ་ལྡན་འདས་དེ་བཞིན་དུ་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པ་ཡང་འདི་ལྟར་བདག་ལ་ཉན་ཐོས་སམ།
རང་སངས་རྒྱས་ཀྱི་ས་ནི་རིང་གི
།བླ་ན་མེད་པ་ཡང་དག་པར་རྫོགས་པའི་བྱང་ཆུབ་ནི་ཉེའོ་ཞེས་བགྱི་བར་མི་སེམས་སོ།
།དེ་ཅིའི་སླད་དུ་ཞེ་ན།
བཅོམ་ལྡན་འདས་ཤེས་རབ་ཀྱི་ཕ་རོལ་ཏུ་ཕྱིན་པ་རྣམ་པར་མི་རྟོག་པའི་སླད་དུའོ་ཞེས་བྱ་བ་ནི་རིགས་ཀྱི་རྣམ་པར་རྟོག་པ་ཡིན་ནོ།།
།།བཅོམ་ལྡན་འདས་འདི་ལྟ་སྟེ་དཔེར་ན་སྒྱུ་མའི་སྐྱེས་བུ་ནི་འདི་ལྟར་བདག་ལས་སྒྱུ་མ་ནི་རིང་ངོ་།
།སྒྱུ་མའི་མཁན་པོ་ནི་ཉེའོ།
།སྐྱེ་བོའི་ཚོགས་འདི་ལྟར་འདུས་པ་ནི་བདག་ལས་རིང་ངོ་ཞེའམ།
ཉེའོ་ཞེས་བགྱི་བར་མི་སེམས་སོ།
།དེ་ཅིའི་སླད་དུ་ཞེ་ན།
བཅོམ་ལྡན་འདས་སྒྱུ་མའི་སྐྱེས་བུ་ནི་རྣམ་པར་མི་རྟོག་པའི་སླད་དུ་སྟེ།
བཅོམ་ལྡན་འདས་དེ་བཞིན་དུ་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པ་ཡང་འདི་ལྟར་བདག་ལས་ཉན་ཐོས་སམ།
རང་སངས་རྒྱས་ཀྱི་ས་ནི་རིང་ངོ་།
།བླ་ན་མེད་པ་ཡང་དག་པར་རྫོགས་པའི་བྱང་ཆུབ་ནི་ཉེའོ་ཞེས་བགྱི་བར་མི་སེམས་སོ།
།དེ་ཅིའི་སླད་དུ་ཞེ་ན།
བཅོམ་ལྡན་འདས་ཤེས་རབ་ཀྱི་ཕ་རོལ་ཏུ་ཕྱིན་པ་རྣམ་པར་མི་རྟོག་པའི་སླད་དུའོ་ཞེས་བྱ་བ་ནི་ཡང་དག་པར་སྒྲུབ་པའི་རྣམ་པར་རྟོག་པ་ཡིན་ནོ།།
།།བཅོམ་ལྡན་འདས་འདི་ལྟ་སྟེ་དཔེར་ན།
གཟུགས་བརྙན་ནི་འདི་ལྟར་བདག་ལས་དམིགས་པ་གང་གིས་གཟུགས་བརྙན་འབྱུང་བ་དེ་ནི་ཉེ་ལ།
གང་མེ་ལོང་དང་སྣོད་ཆུས་གང་བའི་ནང་དུ་འབྱུང་བ་དེ་ནི་བདག་ལས་རིང་ངོ་ཞེས་བགྱི་བར་མི་སེམས་སོ།
།དེ་ཅིའི་སླད་དུ་ཞེ་ན།
བཅོམ་ལྡན་འདས་གཟུགས་བརྙན་རྣམ་པར་མི་རྟོག་པའི་སླད་དུ་སྟེ།
བཅོམ་ལྡན་འདས་དེ་བཞིན་དུ་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པ་ཡང་འདི་ལྟར་བདག་ལ་[^590K]ཉན་ཐོས་སམ།
རང་སངས་རྒྱས་ཀྱི་ས་ནི་རིང་ངོ་།
།བླ་ན་མེད་པ་ཡང་དག་པར་རྫོགས་པའི་བྱང་ཆུབ་ནི་ཉེའོ་ཞེས་བགྱི་བར་མི་སེམས་སོ།
།དེ་ཅིའི་སླད་དུ་ཞེ་ན།
བཅོམ་ལྡན་འདས་ཤེས་རབ་ཀྱི་ཕ་རོལ་ཏུ་ཕྱིན་པ་རྣམ་པར་མི་རྟོག་པའི་སླད་དུའོ་ཞེས་བྱ་བ་ནི་དམིགས་པའི་རྣམ་པར་རྟོག་པ་ཡིན་ནོ།།
།།བཅོམ་ལྡན་འདས་འདི་ལྟ་སྟེ་དཔེར་ན།
དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ལ་ནི་སྡུག་པའམ་མི་[^591K]སྡུག་པར་འགྱུར་བ་གང་ཡང་མ་མཆིས་སོ།
།བཅོམ་ལྡན་འདས་དེ་བཞིན་དུ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་ཡང་སྡུག་པའམ་མི་སྡུག་པར་འགྱུར་བ་གང་ཡང་མ་མཆིས་སོ་ཞེས་བྱ་བ་ནི་མི་མཐུན་པ་དང་གཉེན་པོའི་ཕྱོགས་ཀྱི་རྣམ་པར་རྟོག་པ་ཡིན་ནོ།
།བཅོམ་ལྡན་འདས་འདི་ལྟ་སྟེ་དཔེར་ན།
དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ནི་རྣམ་པར་རྟོག་པ་ཐམས་ཅད་སྤངས་པའོ།
།བཅོམ་ལྡན་འདས་དེ་བཞིན་དུ་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པ་ཡང་རྣམ་པར་རྟོག་པ་ཐམས་ཅད་སྤང་བ་སྟེ[^592K]།
དེ་ཅིའི་སླད་དུ་ཞེ་ན།
བཅོམ་ལྡན་འདས་ཤེས་རབ་ཀྱི་ཕ་རོལ་ཏུ་ཕྱིན་པ་རྣམ་པར་མི་རྟོག་པའི་སླད་དུའོ་ཞེས་བྱ་བ་ནི་རང་གི་རྟོག་པའི་[^593K]རྣམ་པར་རྟོག་པ་ཡིན་ནོ།།
།།བཅོམ་ལྡན་འདས་འདི་ལྟ་སྟེ་དཔེར་ན།
དེ་བཞིན་གཤེགས་པའི་སྤྲུལ་པ་ནི་འདི་ལྟར་ང་ལས་ཉན་ཐོས་ཀྱི་སའམ།
རང་སངས་རྒྱས་ཀྱི་ས་ནི་རིང་ངོ་།
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ནི་ཉེའོ་[^594K]ཞེས་བགྱི་བར་མི་དགོངས་སོ།
།དེ་ཅིའི་སླད་དུ་ཞེ་ན།
བཅོམ་ལྡན་འདས་གཤེགས་པ་དང་དེ་བཞིན་[^595K]གཤེགས་པའི་སྤྲུལ་པ་རྣམ་པར་མི་རྟོག་པའི་སླད་དུ་སྟེ།
བཅོམ་ལྡན་འདས་དེ་བཞིན་དུ་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའང་འདི་ལྟར་བདག་ལས་ཉན་ཐོས་ཀྱི་སའམ།
རང་སངས་རྒྱས་ཀྱི་ས་ནི་རིང་ངོ་།
།བླ་ན་མེད་པ་ཡང་དག་པར་རྫོགས་པའི་བྱང་ཆུབ་ནི་ཉེའོ་ཞེས་བགྱི་བར་མི་སེམས་སོ།
།དེ་ཅིའི་སླད་དུ་ཞེ་ན།
བཅོམ་ལྡན་འདས་ཤེས་རབ་ཀྱི་ཕ་རོལ་ཏུ་ཕྱིན་པ་རྣམ་པར་མི་རྟོག་པའི་སླད་དུའོ་ཞེས་བྱ་བ་ནི་བྱེད་པ་པོའི་རྣམ་པར་རྟོག་པ་ཡིན་ནོ།།
།།བཅོམ་ལྡན་འདས་འདི་ལྟ་སྟེ་དཔེར་ན།
དེ་བཞིན་གཤེགས་པས་སྤྲུལ་པ་ཞིག་སྤྲུལ་པ་མཛད་ན་དེ་ནི་དོན་གང་གི་[^596K]སླད་དུ་སྤྲུལ་པའི་དོན་དེ་སྦྱོར་ཏེ།
སྤྲུལ་པ་ནི་མི་རྟོག་རྣམ་པར་མི་རྟོག་གོ།
།བཅོམ་ལྡན་འདས་དེ་བཞིན་དུ་ཤེས་རབ་ཀྱི་ཕ་རོལ་ཏུ་ཕྱིན་པ་ཡང་དོན་གང་གི་[^597K]སླད་དུ་བརྗོད་པའི་དོན་དེ་ཡང་བགྱིད་ལ་ཤེས་རབ་ཀྱི་ཕ་རོལ་ཏུ་ཕྱིན་པ་དེ་ནི་མི་རྟོག་རྣམ་པར་མི་རྟོག་པའོ་ཞེས་བྱ་བ་ནི་བྱ་བའི་རྣམ་པར་རྟོག་པ་ཡིན་ནོ།།
།།བཅོམ་ལྡན་འདས་འདི་ལྟ་སྟེ་དཔེར་ན་ཤིང་མཁན་ནམ།
ཤིང་མཁན་གྱི་སློབ་མ་མཁས་པ་ཞིག་གིས་བུད་མེད་ཀྱི་གཟུགས་སམ།
སྐྱེས་པའི་གཟུགས་སམ།གླང་པོའི་གཟུགས་སམ།
ཆིབས་རྟའི་གཟུགས་སམ།
གླང་གི་གཟུགས་ཀྱི་[^598K]འཁྲུལ་འཁོར་ཞིག་སྦྱར་ན།
དོ་དོན་གང་གི་སླད་དུ་བགྱིས་པའི་དོན་དེ་བསྒྲུབས་[^599K]ཀྱང་འཁྲུལ་འཁོར་དེ་ནི་རྣམ་པར་མི་རྟོག་གོ
།བཅོམ་ལྡན་འདས་དེ་བཞིན་དུ་ཤེས་རབ་ཀྱི་ཕ་རོལ་ཏུ་ཕྱིན་པ་ཡང་དོན་གང་གི་[^600K]སླད་དུ་བརྗོད་པའི་དོན་དེ་བགྱིད་ཀྱང་ཤེས་རབ་ཀྱི་ཕ་རོལ་ཏུ་ཕྱིན་པ་ནི་རྣམ་པར་མི་རྟོག་པའོ་ཞེས་བྱ་བ་ནི་བྱ་བ་འབྲས་བུ་དང་བཅས་པའི་རྣམ་པར་རྟོག་པ་ཡིན་ཏེ།
འདི་དག་གིས་ནི་འཇུག་པའི་ཕྱོགས་ཀྱི་རྟེན་ཅན་གཟུང་བའི་རྟོག་པ་དང་པོ་རྣམ་པ་དགུ་གསུངས་པ་ཡིན་ནོ།།
།།དེ་ནས་ཚེ་དང་ལྡན་པ་རབ་འབྱོར་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ།
།བཅོམ་ལྡན་འདས་བྱང་ཆུབ་སེམས་དཔའ་སེམས་དཔའ་ཆེན་པོ་གང་ཐབས་མཁས་པ་དེ་ལྟ་བུ་དང་ལྡན་པ་དེ་ཡུན་རིང་པོར་ཇི་སྲིད་ཅིག་ནས་ཡང་དག་པར་ཞུགས་པ་ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་ཐབས་མཁས་པ་དེ་ལྟ་བུ་དང་ལྡན་པའི་བྱང་ཆུབ་སེམས་དཔའ་སེམས་དཔའ་ཆེན་པོ་དེ་ནི་བསྐལ་པ་བྱེ་བ་ཁྲག་ཁྲིག་གྲངས་མེད་པ་ནས་ཡང་དག་པར་ཞུགས་པ་ཡིན་ནོ།
།གསོལ་པ།
བཅོམ་ལྡན་འདས་བྱང་ཆུབ་སེམས་དཔའ་སེམས་དཔའ་ཆེན་པོ་ཐབས་མཁས་པ་དེ་ལྟ་བུ་དང་ལྡན་པ་དེས་སངས་རྒྱས་ཇི་སྙེད་ཅིག་ལ་[^601K]བསྙེན་བཀུར་བ་ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་ཐབས་མཁས་པ་དེ་ལྟ་བུ་དང་ལྡན་པའི་བྱང་ཆུབ་སེམས་དཔའ་སེམས་དཔའ་ཆེན་པོ་དེ་[^602K]ནི་སངས་རྒྱས་གངྒཱའི་ཀླུང་གི་བྱེ་མ་སྙེད་བསྙེན་བཀུར་བར་རིག་པར་བྱའོ།
།གསོལ་པ།
བཅོམ་ལྡན་འདས་བྱང་ཆུབ་སེམས་དཔའ་སེམས་དཔའ་ཆེན་པོ་ཐབས་མཁས་པ་དེ་ལྟ་བུ་དང་ལྡན་པ་དེས་དགེ་བའི་རྩ་བ་ཅི་ཞིག་བསྐྱེད་པ་ལགས།
བཅོམ་ལྡན་འདས་ཀྱིས་བཀའ་སྩལ་པ།
སེམས་དང་པོ་བསྐྱེད་པ་ནས་ཉེ་བར་བཟུང་སྟེ།
བྱང་ཆུབ་སེམས་དཔའ་སེམས་དཔའ་ཆེན་པོ་ཐབས་མཁས་པ་དང་ལྡན་པ་དེས་ཡོངས་སུ་རྫོགས་པར་མ་བྱས་པའི་སྦྱིན་པའི་ཕ་རོལ་ཏུ་ཕྱིན་པའི་བྱ་བ་དེ་ལྟ་བུ་གང་ཡང་མེད་དོ།
།བྱང་ཆུབ་སེམས་དཔའ་སེམས་དཔའ་ཆེན་པོ་དེས་ཡོངས་སུ་རྫོགས་པར་མ་བྱས་པའི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པའི་བྱ་བ་དང་།
བཟོད་པའི་ཕ་རོལ་ཏུ་ཕྱིན་པའི་བྱ་བ་དང་།
བརྩོན་འགྲུས་ཀྱི་ཕ་རོལ་ཏུ་ཕྱིན་པའི་བྱ་བ་དང་།
བསམ་གཏན་གྱི་ཕ་རོལ་ཏུ་ཕྱིན་པའི་བྱ་བ་དང་།
ཤེས་རབ་ཀྱི་ཕ་རོལ་ཏུ་ཕྱིན་པའི་བྱ་བ་དེ་ལྟ་བུ་གང་ཡང་མེད་དོ།
།གསོལ་པ།
བཅོམ་ལྡན་འདས་བྱང་ཆུབ་སེམས་དཔའ་སེམས་དཔའ་ཆེན་པོ་ཐབས་མཁས་པ་དེ་ལྟ་བུ་དང་ལྡན་པ་དེ་དག་ནི་ངོ་མཚར་ཆེའོ།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་དེ་བཞིན་ནོ།
།དེ་དེ་བཞིན་ཏེ།
བྱང་ཆུབ་སེམས་དཔའ་སེམས་དཔའ་ཆེན་པོ་ཐབས་མཁས་པ་དེ་ལྟ་བུ་དང་ལྡན་པ་དེ་དག་ནི་ངོ་མཚར་ཆེའོ།
།རབ་འབྱོར་འདི་ལྟ་སྟེ་དཔེར་ན།
ཉི་མའི་དཀྱིལ་འཁོར་དང་ཟླ་བའི་དཀྱིལ་འཁོར་ནི་གླིང་བཞིར་ལས་བྱེད་ཅིང་གླིང་བཞིའི་རྗེས་སུ་འགྲོའོ།
།གླིང་བཞིའི་རྗེས་སུ་འབྲང་འབྲང་ངོ[^603K]།
།རབ་འབྱོར་དེ་བཞིན་དུ་ཤེས་རབ་ཀྱི་ཕ་རོལ་ཏུ་ཕྱིན་པ་ཡང་ཕ་རོལ་ཏུ་ཕྱིན་པ་ལྔའི་ལས་བྱེད་ཅིང་ཕ་རོལ་ཏུ་ཕྱིན་པ་ལྔའི་རྗེས་སུ་འགྲོ་ཞིང་རྗེས་སུ་འབྲང་སྟེ།
ཤེས་རབ་ཀྱི་ཕ་རོལ་ཏུ་ཕྱིན་པ་དང་མ་བྲལ་ན་ཕ་རོལ་ཏུ་ཕྱིན་པ་ལྔས་ཕ་རོལ་ཏུ་ཕྱིན་པའི་མིང་ཐོབ་པོ།
།ཤེས་རབ་ཀྱི་ཕ་རོལ་ཏུ་ཕྱིན་པ་དང་བྲལ་ན་ཕ་རོལ་ཏུ་ཕྱིན་པ་ལྔས་ཕ་རོལ་ཏུ་ཕྱིན་པའི་མིང་མི་འཐོབ་བོ།
།རབ་འབྱོར་འདི་ལྟ་སྟེ་དཔེར་ན།
འཁོར་ལོས་སྒྱུར་བའི་རྒྱལ་པོ་[^604K]རིན་པོ་ཆེ་སྣ་[^605K]བདུན་དང་བྲལ་ན་འཁོར་ལོས་སྒྱུར་བའི་མིང་མི་འཐོབ་པོ།
།རབ་འབྱོར་དེ་བཞིན་དུ་ཕ་རོལ་ཏུ་ཕྱིན་པ་ལྔ་ཡང་ཤེས་རབ་ཀྱི་ཕ་རོལ་ཏུ་ཕྱིན་པ་དང་བྲལ་ན་ཕ་རོལ་ཏུ་ཕྱིན་པའི་མིང་མི་འཐོབ་བོ་ཞེས་བྱ་བ་ནི་རྟོག་པ་[^606K]དམན་པའི་རྣམ་པར་རྟོག་པ་ཡིན་ནོ།།
།།རབ་འབྱོར་འདི་ལྟ་སྟེ་དཔེར་ན།
ཁྱིམ་ཐབ་མེད་པའི་བུད་མེད་རྣམས་ནི་འཕྱོན་མ་བ་རྣམས་ཀྱིས་ཚུགས་བར་སླ་བ་ཡིན་ནོ།
།རབ་འབྱོར་དེ་བཞིན་དུ་ཕ་རོལ་ཏུ་ཕྱིན་པ་ལྔ་ཡང་ཤེས་རབ་ཀྱི་ཕ་རོལ་ཏུ་ཕྱིན་པ་དང་བྲལ་ན།
བདུད་དམ་བདུད་ཀྱི་རིས་ཀྱི་ལྷ་རྣམས་ཀྱིས་[^607K]ཚུགས་པར་སླ་བ་ཡིན་ནོ།
།རབ་འབྱོར་འདི་ལྟ་སྟེ་དཔེར་ན།
ཁྱིམ་ཐབ་དཔའ་བོས་ཤིན་ཏུ་བསྲུངས་པའི་བུད་མེད་ཤིན་ཏུ་ཕུན་སུམ་ཚོགས་པའི་ཁྱིམ་ན་འདུག་པ་ནི་འཕྱོན་མ་པ་རྣམས་ཀྱིས་མི་ཚུགས་པ་ཡིན་ནོ།
།རབ་འབྱོར་དེ་བཞིན་དུ་ཕ་རོལ་ཏུ་ཕྱིན་པ་ལྔ་ཡང་ཤེས་རབ་ཀྱི་ཕ་རོལ་ཏུ་ཕྱིན་པ་དང་མ་བྲལ་ན་བདུད་དམ་བདུད་ཀྱི་རིས་ཀྱི་ལྷ་རྣམས་ཀྱིས་མི་ཚུགས་པ་ཡིན་ནོ་ཞེས་བྱ་བ་ནི་ཡོངས་སུ་འཛིན་པ་མེད་པའི་རྣམ་པར་རྟོག་པ་ཡིན་ནོ།།
།།རབ་འབྱོར་འདི་ལྟ་སྟེ་དཔེར་ན།
གཡུལ་ངོར་འགྲོ་བའི་སྐྱེས་བུ་གོ་ཆ་ཚང་བར་གྱོན་པ་མཚོན་ཆ་ཐམས་ཅད་ཐོགས་པ་ནི་གཡུལ་ངོ་ན་འདུག་པའི་ཚེ།
རྒྱལ་པོ་འགྲན་ཟླའམ་ཕྱིར་རྒོལ་བ་དང་དགྲ་རྣམས་ཀྱིས་ཐུབ་པར་དཀའོ།
།རབ་འབྱོར་དེ་བཞིན་དུ་ཕ་རོལ་ཏུ་ཕྱིན་པ་ལྔ་ཡང་ཤེས་རབ་ཀྱི་ཕ་རོལ་ཏུ་ཕྱིན་པ་དང་མ་བྲལ་ན་བདུད་དམ་བདུད་ཀྱི་རིས་ཀྱི་ལྷ་རྣམས་དང་།
གང་ཟག་ལྷག་པའི་ང་རྒྱལ་ཅན་ནམ།
བྱང་ཆུབ་སེམས་དཔའི་[^608K]གདོལ་པ་རྣམས་ཀྱིས་ཀྱང་ཐུབ་པར་དཀའོ་ཞེས་བྱ་བ་ནི་སྒྲུབ་པའི་[^609K]ཚང་བའི་རྣམ་པར་རྟོག་པ་ཡིན་ནོ།།
།།རབ་འབྱོར་འདི་ལྟ་སྟེ་དཔེར་ན།
མཁར་གྱི་རྒྱལ་པོ་རྣམས་ནི་འཁོར་ལོས་སྒྱུར་བའི་རྒྱལ་པོའི་རྗེས་སུ་མཐུན་པར་སྒྲུབ་[^610K]ཅིང་ནང་དང་ནུབ་བསྙེན་བཀུར་བྱ་བའི་ཕྱིར་འོང་བར་བྱེད་དོ།
།རབ་འབྱོར་དེ་བཞིན་དུ་ཕ་རོལ་ཏུ་ཕྱིན་པ་ལྔ་ཡང་ཤེས་རབ་ཀྱི་ཕ་རོལ་ཏུ་ཕྱིན་པས་ཡོངས་སུ་ཟིན་ན་རྣམ་པ་ཐམས་ཅད་མཁྱེན་པ་ཉིད་གང་ན་བ་དེར་འདོང་ངོ་ཞེས་བྱ་བ་ནི་གཞན་གྱི་རྐྱེན་གྱིས་འགྲོ་བའི་རྣམ་པར་རྟོག་པ་ཡིན་ནོ།།
།།རབ་འབྱོར་འདི་ལྟ་སྟེ་དཔེར་ན།
ཆུ་ཀླུང་ཕྲ་མོ་གང་ཇི་སྙེད་ཅིག་ཡོད་པ་དེ་དག་ཐམས་ཅད་ནི་ཆུ་ཀླུང་ཆེན་པོ་གངྒཱ་གང་ན་བ་དེར་དོང་སྟེ།
དེ་དག་ཆུ་ཀླུང་གངྒཱ་དང་འགྲོགས་ཤིང་རྒྱ་མཚོ་ཆེན་པོའི་ནང་དུ་འདོང་ངོ་།
།རབ་འབྱོར་དེ་བཞིན་དུ་ཕ་རོལ་ཏུ་ཕྱིན་པ་ལྔ་ཡང་ཤེས་རབ་ཀྱི་ཕ་རོལ་ཏུ་ཕྱིན་པས་ཡོངས་སུ་ཟིན་ན་རྣམ་པ་ཐམས་ཅད་མཁྱེན་པ་ཉིད་གང་ན་བ་[^611K]དེར་དོང་[^612K]ངོ་ཞེས་བྱ་བ་ནི་ཆེད་དུ་བྱ་བ་ལས་ལྷག་པའི་[^613K]རྣམ་པར་རྟོག་པ་ཡིན་ནོ།།
།།རབ་འབྱོར་འདི་ལྟ་སྟེ་དཔེར་ན།
སྐྱེས་བུའི་ལག་པ་གཡས་པ་ནི་དགོས་པ་ཐམས་ཅད་བྱེད་དོ།
།རབ་འབྱོར་ཤེས་རབ་ཀྱི་ཕ་རོལ་ཏུ་ཕྱིན་པ་ཡང་དེ་བཞིན་དུ་བལྟ་སྟེ།
ཕ་རོལ་ཏུ་ཕྱིན་པ་ལྔ་ནི་ལག་པ་གཡོན་པ་ཇི་ལྟ་བ་དེ་བཞིན་དུ་བལྟའོ་ཞེས་བྱ་བ་ནི་ཉི་ཚེ་བའི་བྱེད་པའི་རྣམ་པར་རྟོག་པ་ཡིན་ནོ།།
།།རབ་འབྱོར་འདི་ལྟ་སྟེ་དཔེར་ན།
ཆུ་ཀླུང་ཕྲ་མོ་རྣམས་ཀྱི་ཆུ་དང་།
ཆུ་ཀླུང་ཆེན་པོ་རྣམས་ཀྱི་ཆུ་གང་ཇི་སྙད་ཅིག་ཡོད་པ་དེ་དག་ཐམས་ཅད་ཀྱང་རྒྱ་མཚོ་ཆེན་པོར་ཕྱིན་ན་འདི་ལྟ་སྟེ།
ལན་ཚྭ་རོར་རོ་གཅིག་པར་འགྱུར་རོ།
།རབ་འབྱོར་དེ་བཞིན་དུ་ཕ་རོལ་ཏུ་ཕྱིན་པ་ལྔ་ཡང་ཤེས་རབ་ཀྱི་ཕ་རོལ་ཏུ་ཕྱིན་པས་ཡོངས་སུ་ཟིན་ན་རྣམ་པ་ཐམས་ཅད་མཁྱེན་པ་ཉིད་དུ་ཕྱིན་པའི་ཚེ་འདི་ལྟ་སྟེ།
རྣམ་པ་ཐམས་ཅད་མཁྱེན་པ་ཉིད་ཀྱི་རོར་རོ་གཅིག་པར་འགྱུར་རོ་ཞེས་བྱ་བ་ནི་རྟོག་པ་[^614K]ཐ་དད་པ་ཉིད་ཀྱི་རྟོག་པ་ཡིན་ནོ།།
།།རབ་འབྱོར་འདི་ལྟ་སྟེ་དཔེར་ན།
འཁོར་ལོས་སྒྱུར་བའི་རྒྱལ་པོ་དཔུང་གི་ཚོགས་ཡན་ལག་བཞི་དང་ལྡན་པའི་མདུན་དུ་ནི་འཁོར་ལོ་རིན་པོ་ཆེ་འགྲོ་ཞིང་འདུག་སྟེ།
གང་དུ་འཁོར་ལོས་སྒྱུར་བའི་རྒྱལ་པོ་ཟས་ཀྱི་དོན་དུ་འདུག་པར་འགྱུར་བ་[^615K]འཁོར་ལོས་སྒྱུར་བའི་རྒྱལ་པོའི་དཔུང་གི་ཚོགས་ཐམས་ཅད་ཡོངས་སུ་ཚིམ་པར་བྱེད་ཅིང་འཁོར་ལོ་རིན་པོ་ཆེ་[^616K]གནས་ནས་གཡོ་བ་མེད་དོ།
།རབ་འབྱོར་དེ་བཞིན་དུ་ཕ་རོལ་ཏུ་ཕྱིན་པ་ལྔ་པོ་འདི་དག་ཀྱང་ཤེས་རབ་ཀྱི་ཕ་རོལ་ཏུ་ཕྱིན་པས་ཡོངས་སུ་བཀྲི་བ་ཡིན་ཏེ།
རྣམ་པ་ཐམས་ཅད་མཁྱེན་པ་ཉིད་གང་ན་བ་དེར་འདོང་ཞིང་དེར་གནས་སོ།
།དེར་གནས་པར་གྱུར་ནས་ཀྱང་གནས་དེ་ལས་མི་འདའོ་ཞེས་བྱ་བ་ནི་གནས་པ་དང་འཇུག་པ་མི་ཤེས་པའི་རྣམ་པར་རྟོག་པ་ཡིན་ནོ།།
།།རབ་འབྱོར་འདི་ལྟ་སྟེ་དཔེར་ན།
འཁོར་ལོས་སྒྱུར་བའི་རྒྱལ་པོའི་འཁོར་ལོ་རིན་པོ་ཆེ་དེ་དང་།
བློན་པོ་རིན་པོ་ཆེ་དེ་དང་།
ཁྱིམ་བདག་རིན་པོ་ཆེ་དེ་དང་།
བུད་མེད་རིན་པོ་ཆེ་དེ་དང་།
ནོར་བུ་རིན་པོ་ཆེ་དེ་དང་།
གླང་པོ་རིན་པོ་ཆེ་དེ་དང་།
རྟ་རིན་པོ་ཆེ་དེ་དག་ནི་དཔུང་གི་ཚོགས་ཡན་ལག་བཞི་དང་ལྡན་པའི་མདུན་དུ་འདོང་ངོ་།
།རབ་འབྱོར་དེ་བཞིན་དུ་ཤེས་རབ་ཀྱི་ཕ་རོལ་ཏུ་ཕྱིན་པ་ཡང་ཕ་རོལ་ཏུ་ཕྱིན་པ་ལྔ་བོ་འདི་དག་གི་མདུན་དུ་འགྲོ་སྟེ།
མདུན་དུ་སོང་ནས་ཀྱང་རྣམ་པ་ཐམས་ཅད་མཁྱེན་པ་ཉིད་གང་ན་བ་དེར་གནས་པར་འགྱུར་ཏེ།
ཤེས་རབ་ཀྱི་ཕ་རོལ་ཏུ་ཕྱིན་པ་ནི་འདི་སྙམ་དུ་བདག་གི་ཕྱི་བཞིན་དུ་སྦྱིན་པའི་ཕ་རོལ་ཏུ་ཕྱིན་པ་འབྲང་ངོ་སྙམ་དུ་མི་སེམས་སོ།
།འདི་སྙམ་དུ་བདག་གི་ཕྱི་བཞིན་དུ་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་།
བཟོད་པའི་ཕ་རོལ་ཏུ་ཕྱིན་པ་དང་།
བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་།
བསམ་གཏན་གྱི་ཕ་རོལ་ཏུ་ཕྱིན་པ་འབྲང་ངོ་སྙམ་དུ་མི་སེམས་སོ།
།སྦྱིན་པའི་ཕ་རོལ་ཏུ་ཕྱིན་པའང་འདི་སྙམ་དུ་བདག་ནི་ཤེས་རབ་ཀྱི་ཕ་རོལ་ཏུ་ཕྱིན་པའི་རྗེས་སུ་འབྲང་ངོ་སྙམ་དུ་མི་སེམས་སོ།
།ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་།
བཟོད་པའི་ཕ་རོལ་ཏུ་ཕྱིན་པ་དང་།
བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་།
བསམ་གཏན་གྱི་ཕ་རོལ་ཏུ་ཕྱིན་པ་ཡང་འདི་སྙམ་དུ་བདག་ནི་ཤེས་རབ་ཀྱི་ཕ་རོལ་ཏུ་ཕྱིན་པའི་རྗེས་སུ་འབྲང་ངོ་སྙམ་དུ་མི་སེམས་སོ།
།དེ་ཅིའི་ཕྱིར་ཞེ་ན།
དེ་དག་གི་རང་བཞིན་ནི་དེ་ཡིན་ཏེ།
ཅི་ཡང་ནུས་པ་མེད་པ།
ངོ་བོ་ཉིད་ཀྱིས་སྟོང་ཞིང་གསོག་སྟེ།སྨིག་རྒྱུ་ལྟ་བུའོ།
།དེ་ནས་ཚེ་དང་ལྡན་པ་རབ་འབྱོར་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ།
།བཅོམ་ལྡན་འདས་གལ་ཏེ་ཆོས་ཐམས་ཅད་རང་བཞིན་གྱིས་སྟོང་པ་ལགས་ན།
བཅོམ་ལྡན་འདས་ཇི་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་སྦྱིན་པའི་ཕ་རོལ་ཏུ་ཕྱིན་པ་ལ་སྤྱོད་པ་དང་།
ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་[^617K]དང་།
བཟོད་པའི་ཕ་རོལ་ཏུ་ཕྱིན་པ་དང་།
བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་།
བསམ་གཏན་གྱི་ཕ་རོལ་ཏུ་ཕྱིན་པ་དང་།
ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་འགྱུར།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་ཕ་རོལ་ཏུ་ཕྱིན་པ་དྲུག་ལ་སྤྱོད་པའི་ཚེ་འདི་སྙམ་དུ་ཀྱེ་མ་འཇིག་རྟེན་གནས་པ་འདི་ནི་སེམས་ཕྱིན་ཅི་ལོག་ཏུ་གྱུར་པ་སྟེ།
དེ་དག་ནི་ཐབས་ལ་མི་མཁས་པས་འཁོར་བ་ནས་ཡོངས་སུ་གདོན་པར་མི་ནུས་ཀྱི།
མ་ལ་བདག་གིས་སེམས་ཅན་དེ་དག་གི་དོན་དུ་སྦྱིན་པའི་ཕ་རོལ་ཏུ་ཕྱིན་པ་ལ་སྤྱད་པར་[^618K]བྱའོ།
།ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་ལ་སྤྱད་པར་བྱའོ།
།བཟོད་པའི་ཕ་རོལ་ཏུ་ཕྱིན་པ་ལ་སྤྱད་པར་བྱའོ།
།བརྩོན་འགྲུས་ཀྱི་ཕ་རོལ་ཏུ་ཕྱིན་པ་ལ་སྤྱད་པར་བྱའོ།
།བསམ་གཏན་གྱི་ཕ་རོལ་ཏུ་ཕྱིན་པ་ལ་སྤྱད་པར་བྱའོ།
།ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱད་པར་བྱའོ་སྙམ་ནས།
དེ་ནས་[^619K]དེ་སེམས་ཅན་དེ་དག་གི་དོན་དུ་ཕྱི་ནང་གི་དངོས་པོ་རྣམས་ཡོངས་སུ་གཏོང་སྟེ།
དེ་ཡོངས་སུ་གཏོང་བའི་ཚེ་འདི་སྙམ་སྟེ།
བདག་གིས་གང་ཡང་ཡོངས་སུ་བཏང་བ་མེད་དོ།
།དེ་ཅིའི་ཕྱིར་ཞེ་ན།འདི་ལྟར་དངོས་པོ་དེ་དག་ནི་ངོ་བོ་ཉིད་ཀྱིས་སྟོང་ངོ་སྙམ་མོ།
།རབ་འབྱོར་དེ་ལྟར་ཡོངས་སུ་རྟོགས་པའི་[^620K]བྱང་ཆུབ་སེམས་དཔའ་སེམས་དཔའ་ཆེན་པོ་ནི་སྦྱིན་པའི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་བྱེད་དོ།
།དེ་སེམས་ཅན་དེ་དག་ཉིད་ཀྱི་དོན་དུ་ཚུལ་ཁྲིམས་ངན་པའི་སྐབས་མི་འབྱེད་དོ[^621K]།
།དེ་ཅིའི་ཕྱིར་ཞེ་ན།
འདི་ལྟར་དེ་ནི་འདི་སྙམ་དུ་སེམས་ཏེ།
བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡང་དག་པར་ཞུགས་ལ།
སྲོག་གཅོད་པ་དང་།
མ་བྱིན་པར་ལེན་པ་དང་།
འདོད་པས་ལོག་པར་གཡེམ་པ་དང་།
བརྫུན་གྱི་ཚིག་སྨྲ་བ་དང་།
ཕྲ་མ་ཅན་དུ་འགྱུར་བ་དང་།
ཞེ་གཅོད་པའི་ཚིག་སྨྲ་བ་དང་།
ཚིག་འཁྱལ་པ་ཅན་དུ་འགྱུར་བ་དང་།
བརྣབ་སེམས་ཅན་དུ་འགྱུར་བ་དང་།
གནོད་སེམས་སུ་བྱེད་པ་དང་།
ལོག་པར་ལྟ་བ་ཅན་དུ་འགྱུར་བ་དང་།
ཡུལ་ལ་སྨོན་པ་དང་།
ལྷ་དང་།
ཚངས་པ་དང་།
ཉན་ཐོས་ཀྱི་ས་དང་།
རང་སངས་རྒྱས་ཀྱི་སར་སྨོན་པ་འདི་དག་ནི་བདག་ལ་ཚུལ་ཁྲིམས་[^622K]དང་མི་འདྲའོ་སྙམ་སྟེ།e
།རབ་འབྱོར་དེ་ལྟར་ཡོངས་སུ་རྟོགས་པའི་[^623K]བྱང་ཆུབ་སེམས་དཔའ་སེམས་དཔའ་ཆེན་པོ་ནི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་ལ་སྤྱོད་པ་ཡིན་ནོ།
།དེ་སེམས་ཅན་དེ་ཉིད་ཀྱི་དོན་དུ་ཚིག་རྩུབ་མོ་དང་།
བརླང་བས་རྟག་ཏུ་སྤྱོས་ཤིང་བརྒྱད་ཀྱང་འཁྲུགས་པའི་[^624K]སེམས་མི་བསྐྱེད།
རྡོ་དབྱུག་དང་།
བོང་བ་དང་།
མཚོན་གྱིས་བཏབ་ཅིང་བསྣུན་པ་དང་།
ལུས་ཀྱི་ཡན་ལག་གཤགས་སམ།ཡན་ལག་དང་ཉིད་ལག་བཅད་ཀྱང་ཞེ་སྡང་གི་སེམས་མི་བསྐྱེད་དོ།
།དེ་ཅིའི་ཕྱིར་ཞེ་ན།
འདི་ལྟར་དེ་ནི་སྒྲ་ཐམས་ཅད་སྒྲ་བརྙན་ལྟ་བུར་ཡོངས་སུ་རྟོག་གོ།
།གཟུགས་ཐམས་ཅད་དབུ་བ་ལྟ་བུར་ཡོངས་སུ་རྟོག་གོ།
།རབ་འབྱོར་དེ་ལྟར་ཡོངས་སུ་རྟོགས་པའི་[^625K]བྱང་ཆུབ་སེམས་དཔའ་སེམས་དཔའ་ཆེན་པོ་ནི་བཟོད་པའི་ཕ་རོལ་ཏུ་ཕྱིན་པ་ལ་སྤྱོད་པ་ཡིན་ནོ།
།དེ་སེམས་ཅན་དེ་དག་ཉིད་ཀྱི་དོན་དུ་དགེ་བའི་རྩ་བ་ཐམས་ཅད་ཡོངས་སུ་བཙལ་བའི་ཕྱིར་ལེ་ལོའི་སེམས་མི་བསྐྱེད་དེ།
དེ་ཅིའི་ཕྱིར་ཞེ་ན།
འདི་ལྟར་[^626K]དེ་ནི་འདི་སྙམ་དུ་སེམས་ཏེ།
མཐོ་རིས་སུ་སྐྱེ་བའང་ལེ་ལོ་ཅན་གྱིས་རྙེད་པར་དཀའ་ན།
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལྟ་ཅི་སྨོས་ཀྱིས་དེ་བས་ན་བདག་གིས་ནམ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་ཀྱི་བར་དུ་བརྩོན་འགྲུས་བརྩམ་པར་བྱའོ།
།རྟག་ཏུ་བརྩོན་པ་མི་འདོར་བར་བྱའོ་སྙམ་སྟེ།
རབ་འབྱོར་དེ་ལྟར་ཡོངས་སུ་རྟོགས་པའི་[^627K]བྱང་ཆུབ་སེམས་དཔའ་སེམས་དཔའ་ཆེན་པོ་ནི་བརྩོན་འགྲུས་ཀྱི་ཕ་རོལ་ཏུ་ཕྱིན་པ་ལ་སྤྱོད་པ་ཡིན་ནོ།
།དེ་སེམས་ཅན་དེ་དག་ཉིད་ཀྱི་དོན་དུ་སེམས་མི་གཡེང་བ་ཡིན་ཏེ།
དེ་ཅིའི་ཕྱིར་ཞེ་ན།
འདི་ལྟར་དེ་ནི་[^628K]འདི་སྙམ་དུ་སེམས་ཏེ།
འཇིག་རྟེན་པའི་[^629K]བསམ་གཏན་དུ་སྐྱེ་བའང་སེམས་འཁྲུགས་པས་རྙེད་པར་དཀའ་ན།
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལྟ་ཅི་སྨོས་ཀྱིས།
དེ་བས་ན་བདག་གིས་ནམ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་ཀྱི་བར་དུ་བདག་གིས་[^630K]སེམས་མི་འཁྲུགས་པར་[^631K]བྱའོ་སྙམ་སྟེ།
རབ་འབྱོར་དེ་ལྟར་ཡོངས་སུ་རྟོགས་པའི་བྱང་ཆུབ་eསེམས་དཔའ་སེམས་དཔའ་ཆེན་པོ་ནི་བསམ་གཏན་གྱི་ཕ་རོལ་ཏུ་ཕྱིན་པ་ལ་སྤྱད་པ་[^632K]ཡིན་ནོ།
།དེ་སེམས་ཅན་དེ་དག་ཉིད་ཀྱི་དོན་དུ་ནམ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་ཀྱི་བར་དུ་ནམ་ཡང་ཤེས་རབ་དང་བྲལ་བར་མི་འགྱུར་ཏེ།
དེ་ཅིའི་ཕྱིར་ཞེ་ན།
འདི་ལྟར་དེ་ནི་འདི་སྙམ་དུ་སེམས་ཏེ།
ཤེས་རབ་ཀྱི་ཕ་རོལ་ཏུ་ཕྱིན་པ་ལ་མ་ཞུགས་པར་རྣམ་པ་གཞན་གྱིས་སེམས་ཅན་ཡོངས་སུ་སྨིན་པར་བྱ་བ་མི་ནུས་ཀྱིས།
དེ་བས་ན་བདག་གིས་ཤེས་རབ་འཆལ་བ་དང་ལྡན་པའི་སེམས་འགའ་ཙམ་[^633K]བསྐྱེད་པར་མི་བྱའོ་སྙམ་སྟེ།
རབ་འབྱོར་དེ་ལྟར་ཡོངས་སུ་རྟོགས་པའི་[^634K]བྱང་ཆུབ་སེམས་དཔའ་སེམས་དཔའ་ཆེན་པོ་ནི་སེམས་ཅན་རྣམས་ཀྱི་དོན་དུ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པ་ཡིན་ནོ།
།གསོལ་པ།
བཅོམ་ལྡན་འདས་གལ་ཏེ་ཕ་རོལ་ཏུ་ཕྱིན་པ་ལ་རྣམས་ལ་ཐ་དད་པ་མ་མཆིས་ན།
ཤེས་རབ་ཀྱི་ཕ་རོལ་ཏུ་ཕྱིན་པ་འདི་ཅིའི་སླད་དུ་ཕ་རོལ་ཏུ་ཕྱིན་པ་ལྔའི་རབ་ཅེས་བགྱི།
གཙོ་བོ་ཞེས་བགྱི།
མཆོག་ཅེས་བགྱི།
དམ་པ་ཞེས་བགྱི།
ཕུལ་ཞེས་བགྱི།
གྱ་ནོམ་པ་ཞེས་བགྱི།
བླ་ན་མེད་པ་ཞེས་བགྱི།
གོང་ན་མེད་པ་ཞེས་བགྱི།
མཉམ་པ་མེད་པ་ཞེས་བགྱི།མི་མཉམ་པ་དང་མཉམ་པ་ཞེས་བགྱི།
བཅོམ་ལྡན་འདས་ཀྱིས་བཀའ་སྩལ་པ།རབ་འབྱོར་དེ་དེ་བཞིན་ནོ།
།དེ་དེ་བཞིན་ཏེ།
རབ་འབྱོར་[^635K]ཕ་རོལ་ཏུ་ཕྱིན་པ་རྣམས་ལ་ནི་རྣམ་པ་ཐ་དད་པ་གང་ཡང་མེད་དེ།
གལ་ཏེ་ཤེས་རབ་ཀྱི་ཕ་རོལ་ཏུ་ཕྱིན་པ་མེད་ན་ནི་ཕ་རོལ་ཏུ་ཕྱིན་པ་ལྔ་པོ་འདི་དག་གིས་ཀྱང་ཕ་རོལ་ཏུ་ཕྱིན་པའི་མིང་འཐོབ་པར་མི་འགྱུར་ཏེ།
ཤེས་རབ་ཀྱི་ཕ་རོལ་ཏུ་ཕྱིན་པ་ལ་བརྟེན་ནས་[^636K]ཕ་རོལ་ཏུ་ཕྱིན་པ་ལྔ་པོ་འདི་དག་གིས་ཀྱང་ཕ་རོལ་ཏུ་ཕྱིན་པའི་མིང་འཐོབ་པར་འགྱུར་རོ།
།རབ་འབྱོར་འདི་ལྟ་སྟེ་དཔེར་ན།
ལུས་རྣམ་པ་ཐ་དད་པ་རྣམས་ནི་རིའི་རྒྱལ་པོ་རི་རབ་ཀྱི་དྲུང་དུ་ཕྱིན་ན་ཁ་དོག་གཅིག་[^637K]ཏུ་འགྱུར་རོ[^638K]།
།རབ་འབྱོར་དེ་བཞིན་དུ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་བརྟེན་ནས་[^639K]ཕ་རོལ་ཏུ་ཕྱིན་པ་ལྔ་པོ་འདི་དག་གིས་ཕ་རོལ་ཏུ་ཕྱིན་པའི་མིང་འཐོབ་པར་འགྱུར་ཏེ།
དེ་དག་ཀྱང་རྣམ་པ་ཐམས་ཅད་མཁྱེན་པ་ཉིད་དུ་ཕྱིན།
འདི་ལྟར་རྣམ་པ་eཐམས་ཅད་མཁྱེན་པ་ཉིད་ཀྱི་ཁ་དོག་ཏུ་ཁ་དོག་གཅིག་པར་[^640K]འགྱུར་ཏེ།
འདི་ནི་སྦྱིན་པའི་ཕ་རོལ་ཏུ་ཕྱིན་པའོ།
།འདི་ནི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པའོ།
།འདི་ནི་བཟོད་པའི་ཕ་རོལ་ཏུ་ཕྱིན་པའོ།
།འདི་ནི་བརྩོན་འགྲུས་ཀྱི་ཕ་རོལ་ཏུ་ཕྱིན་པའོ།
།འདི་ནི་བསམ་གཏན་གྱི་ཕ་རོལ་ཏུ་ཕྱིན་པའོ།
།འདི་ནི་ཤེས་རབ་ཀྱི་ཕ་རོལ་ཏུ་ཕྱིན་པའོ་ཞེས་ཁྱད་པར་[^641K]གང་ཡང་མེད་དོ།
།དེ་ཅིའི་ཕྱིར་ཞེ་ན།
འདི་ལྟར་དེ་ལ་ངོ་བོ་ཉིད་མེད་པ་[^642K]དེའི་ཕྱིར་ཁྱད་པར་མེད་དོ།
།གསོལ་པ།
བཅོམ་ལྡན་འདས་གལ་ཏེ་དོན་གྱི་རྗེས་སུ་ཞུགས་པ་ལ་བྱེ་བྲག་གམ་ཐ་དད་དུ་བགྱི་བ་མ་མཆིས་ན།
ཤེས་རབ་ཀྱི་ཕ་རོལ་ཏུ་ཕྱིན་པ་ནི་ཅིའི་སླད་དུ་ཕ་རོལ་ཏུ་ཕྱིན་པ་ལྔ་པོ་དེ་དག་གི་རབ་ཅེས་བགྱི།
གཙོ་བོ་ཞེས་བགྱི།
མཆོག་ཅེས་བགྱི།
དམ་པ་ཞེས་བགྱི།
ཕུལ་ཞེས་བགྱི།
གྱ་ནོམ་པ་ཞེས་བགྱི།
བླ་ན་མེད་པ་ཞེས་བགྱི།གོང་ན་མེད་པ་ཞེས་བགྱི།
མཉམ་པ་མེད་པ་ཞེས་བགྱི།
མི་མཉམ་པ་དང་མཉམ་པ་ཞེས་བགྱི།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་དེ་བཞིན་ནོ།
།དེ་དེ་བཞིན་ཏེ།
དོན་རྗེས་སུ་ཐོབ་པར་བྱ་བ་ལ་ཆོས་གང་ལ་ཡང་བྱེ་བྲག་དང་ཁྱད་པར་མེད་དེ།
འོན་ཀྱང་འཇིག་རྟེན་གྱི་ཐ་སྙད་དང་།
བརྡར་ཉེ་བར་བཟུང་ནས།
སེམས་ཅན་རྣམས་འཁོར་བ་ལས་ཡོངས་སུ་གདོན་པའི་དོན་དུ་སྦྱིན་པའི་ཕ་རོལ་ཏུ་ཕྱིན་པ་ཡང་ཡོད་དོ།
།ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་།
བཟོད་པའི་ཕ་རོལ་ཏུ་ཕྱིན་པ་དང་།
བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་།
བསམ་གཏན་གྱི་ཕ་རོལ་ཏུ་ཕྱིན་པ་དང་།
ཤེས་རབ་ཀྱི་ཕ་རོལ་ཏུ་ཕྱིན་པ་ཡང་ཡོད་དེ།
སེམས་ཅན་དེ་དག་ལ་ཡང་སྐྱེ་བ་མེད།
འཆི་བ་མེད།
འཕོ་བ་མེད།
འབྱུང་བ་མེད་དོ།
།སེམས་ཅན་མེད་པས་ཆོས་ཐམས་ཅད་མེད་པར་རིག་པར་བྱའོ།
།རབ་འབྱོར་རྣམ་གྲངས་དེས་ན་ཤེས་རབ་ཀྱི་ཕ་རོལ་ཏུ་ཕྱིན་པ་ནི་ཕ་རོལ་ཏུ་ཕྱིན་པ་ལྔ་པོ་འདི་དག་གི་རབ་ཅེས་བྱ།
གཙོ་བོ་ཞེས་བྱ།
མཆོག་ཅེས་བྱ།
དམ་པ་ཞེས་བྱ།
ཕུལ་ཞེས་བྱ།
གྱ་ནོམ་པ་ཞེས་བྱ།བླ་ན་མེད་པ་ཞེས་བྱ།
གོང་ན་མེད་པ་ཞེས་བྱ།
མཉམ་པ་མེད་པ་ཞེས་བྱ།མི་མཉམ་པ་དང་མཉམ་པ་ཞེས་བྱ་སྟེ།
རབ་འབྱོར་འདི་ལྟ་སྟེ་དཔེར་ན།eའཛམ་བུའི་གླིང་གི་བུད་མེད་གང་ཇི་སྙེད་པ་དེ་དག་གི་ནང་དུ་[^643K]བུད་མེད་རིན་པོ་ཆེ་ནི་རབ་ཅེས་བྱ།
གཙོ་བོ་ཞེས་བྱ།
མཆོག་ཅེས་བྱ།
དམ་པ་ཞེས་བྱ།ཕུལ་ཞེས་བྱ།
གྱ་ནོམ་པ་ཞེས་བྱ།
བླ་ན་མེད་པ་ཞེས་བྱ།
གོང་ན་མེད་པ་ཞེས་བྱ།
མཉམ་པ་མེད་པ་ཞེས་བྱ།
མི་མཉམ་པ་དང་མཉམ་པ་ཞེས་བྱ་བ་བཞིན་ནོ།
།གསོལ་པ།
བཅོམ་ལྡན་འདས་དེ་ལྟར་ཤེས་རབ་ཀྱི་ཕ་རོལ་ཏུ་ཕྱིན་པ་རབ་ཅེས་བགྱི་བ་དང་།
གཙོ་བོ་ཞེས་བགྱི་བ་དང་།
མཆོག་ཅེས་བགྱི་བ་དང་།
དམ་པ་ཞེས་བགྱི་བ་དང་།
ཕུལ་ཞེས་བགྱི་བ་དང་།
གྱ་ནོམ་པ་ཞེས་བགྱི་བ་དང་།
བླ་ན་མེད་པ་ཞེས་བགྱི་བ་དང་།
གོང་ན་མེད་པ་ཞེས་བགྱི་བ་དང་།
མཉམ་པ་མེད་པ་ཞེས་བགྱི་བ་དང་།
མི་མཉམ་པ་དང་མཉམ་པ་ཞེས་བགྱི་བ་དེ་ཅི་ལས་དགོངས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་ནི་འདི་ལྟར་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ནི་དགེ་བའི་ཆོས་ཐམས་ཅད་ཡོངས་སུ་བཟུང་ཞིང་མི་གནས་པའི་ཚུལ་གྱིས་རྣམ་པ་ཐམས་ཅད་མཁྱེན་པ་ཉིད་གང་ན་བ་དེར་གནས་པར་འགྱུར་བའི་ཕྱིར་རོ་ཞེས་བྱ་བ་ནི་རྗེས་ལ་འགྲོ་བའི་རྣམ་པར་རྟོག་པ་ཡིན་ཏེ།
འདི་དག་གིས་ནི་བཟུང་བའི་རྣམ་པར་རྟོག་པ་གཉིས་པ་རྣམ་པ་དགུ་གསུངས་པ་ཡིན་ནོ།།
།།གསོལ་པ།
བཅོམ་ལྡན་འདས་ཤེས་རབ་ཀྱི་ཕ་རོལ་ཏུ་ཕྱིན་པ་ཆོས་གང་ཡང་ཡོངས་སུ་འཛིན་པའམ་གཏོང་བ་མཆིས་སམ།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་ནི་[^644K]མ་ཡིན་ཏེ།
ཤེས་རབ་ཀྱི་ཕ་རོལ་ཏུ་ཕྱིན་པ་ནི་ཆོས་གང་ཡང་ཡོངས་སུ་འཛིན་པའམ་གཏོང་པ་མེད་དོ།
།དེ་ཅིའི་ཕྱིར་ཞེ་ན།རབ་འབྱོར་དེ་ནི་འདི་ལྟར་ཆོས་ཐམས་ཅད་ཡོངས་སུ་བཟུང་བ་མེད་པ་དང་།
བཏང་བ་མེད་པའི་ཕྱིར་རོ།
།གསོལ་པ།
བཅོམ་ལྡན་འདས་ཇི་ལྟར་ན་ཤེས་རབ་ཀྱི་ཕ་རོལ་ཏུ་ཕྱིན་པ་ཆོས་ཐམས་ཅད་མི་འཛིན་མི་གཏོང་བ་ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་ཤེས་རབ་ཀྱི་ཕ་རོལ་ཏུ་ཕྱིན་པ་ནི་གཟུགས་ཡོངས་སུ་མི་འཛིན་མི་གཏོང་ངོ་།
།རབ་འབྱོར་ཤེས་རབ་ཀྱི་ཕ་རོལ་ཏུ་ཕྱིན་པ་ནི་ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་ཡོངས་སུ་མི་འཛིན་མི་གཏོང་ངོ་།
།རབ་འབྱོར་ཤེས་རབ་ཀྱི་ཕ་རོལ་eཏུ་ཕྱིན་པ་ནི་སྐྱེ་མཆེད་དང་།
ཁམས་དང་།
རྟེན་ཅིང་འབྲེལ་བར་འབྱུང་བ་ཡོངས་སུ་མི་འཛིན་མི་གཏོང་ངོ་།
།རབ་འབྱོར་ཤེས་རབ་ཀྱི་ཕ་རོལ་ཏུ་ཕྱིན་པ་ནི་ཕ་རོལ་ཏུ་ཕྱིན་པ་ཐམས་ཅད་དང་།
སྟོང་པ་ཉིད་ཐམས་ཅད་དང་།
བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་ཡོངས་སུ་མི་འཛིན་མི་གཏོང་ངོ་།
།རབ་འབྱོར་ཤེས་རབ་ཀྱི་ཕ་རོལ་ཏུ་ཕྱིན་པ་ནི་འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་[^645K]དང་།
མཐར་གྱིས་གནས་པའི་སྙོམས་པར་འཇུག་པ་དགུ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་རྣམས་ཡོངས་སུ་མི་འཛིན་མི་གཏོང་ངོ་།
།རབ་འབྱོར་ཤེས་རབ་ཀྱི་ཕ་རོལ་ཏུ་ཕྱིན་པ་ནི་སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་བཅྭ་བརྒྱད་ཡོངས་སུ་མི་འཛིན་མི་གཏོང་ངོ་ཞེས་རབ་འབྱོར་ཤེས་རབ་ཀྱི་ཕ་རོལ་ཏུ་ཕྱིན་པ་ནི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་བར་དུ་ཡོངས་སུ་མི་འཛིན་མི་གཏོང་ངོ་ཞེས་བྱ་བ་[^646K]ནི་འཛིན་པ་དང་གཏོང་བའི་རྣམ་པར་རྟོག་པ་ཡིན་ནོ།།
།།གསོལ་པ།
བཅོམ་ལྡན་འདས་ཇི་ལྟར་ན་གཟུགས་ཡོངས་སུ་མ་བཟུང་མ་བཏང་བ་ལགས།
ཇི་ལྟར་ན་ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་ཡོངས་སུ་མ་བཟུང་མ་བཏང་བ་[^647K]ལགས།
ཇི་ལྟར་[^648K]རྣམ་པ་ཐམས་ཅད་མཁྱེན་པ་ཉིད་ཀྱི་བར་དུ་ཡོངས་སུ་མ་བཟུང་མ་བཏང་བ་[^649K]ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་གཟུགས་ཡིད་ལ་མི་བྱེད་པས་གཟུགས་ཡོངས་སུ་མ་བཟུང་མ་བཏང་བ་ཡིན་ནོ།
།ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་ཡིད་ལ་མི་བྱེད་པས།རྣམ་པར་ཤེས་པ་ཡོངས་སུ་མ་བཟུང་མ་བཏང་བ་[^650K]ཡིན་ནོ།
།སྐྱེ་མཆེད་དང་།
ཁམས་དང་།
རྟེན་ཅིང་འབྲེལ་བར་འབྱུང་བ་ཡིད་ལ་མི་བྱེད་པས་རྟེན་ཅིང་འབྲེལ་པར་འབྱུང་བ་ཡོངས་སུ་མ་བཟུང་མ་བཏང་བ་[^651K]ཡིན་ནོ།
།ཕ་རོལ་ཏུ་ཕྱིན་པ་ཐམས་ཅད་དང་།
སྟོང་པ་ཉིད་eཐམས་ཅད་དང་།
བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་ཡིད་ལ་མི་བྱེད་པས་བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་ཡོངས་སུ་མ་བཟུང་མ་བཏང་བ་ཡིན་ནོ།
།འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་བརྒྱད་དང་།
མཐར་གྱིས་གནས་པའི་སྙོམས་པར་འཇུག་པ་དགུ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་ཡིད་ལ་མི་བྱེད་པས་གཟུངས་ཀྱི་སྒོ་ཡོངས་སུ་[^652K]མ་བཟུང་མ་བཏང་བ་ཡིན་ནོ།
།སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།
སངས་རྒྱས་ཀྱི་ཆོས་མ་འདྲེས་པ་བཅྭ་བརྒྱད་ཡིད་ལ་མི་བྱེད་པས་སངས་རྒྱས་ཀྱི་ཆོས་མ་འདྲེས་པ་བཅྭ་བརྒྱད་ཡོངས་སུ་མ་བཟུང་མ་བཏང་བ་ཡིན་ནོ།
།རྣམ་པ་ཐམས་ཅད་མཁྱེན་པ་ཉིད་ཀྱི་བར་དུ་ཡིད་ལ་མི་བྱེད་པས་རྣམ་པ་ཐམས་ཅད་མཁྱེན་པ་ཉིད་ཡོངས་སུ་མ་བཟུང་མ་བཏང་བ་ཡིན་ནོ།
།རབ་འབྱོར་དེ་ལྟར་ན་[^653K]གཟུགས་ཡོངས་སུ་མ་བཟུང་མ་བཏང་བ་[^654K]ཡིན་ནོ།
།རྣམ་པ་ཐམས་ཅད་མཁྱེན་པ་ཉིད་ཀྱི་བར་དུ་[^655K]ཡོངས་སུ་མ་བཟུང་མ་བཏང་བ་[^656K]ཡིན་ནོ།
།གསོལ་པ།
བཅོམ་ལྡན་འདས་གལ་ཏེ་གཟུགས་ཡིད་ལ་མི་བགྱི།
ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་ཡིད་ལ་མི་བགྱི།སྐྱེ་མཆེད་དང་།
ཁམས་དང་།
རྟེན་ཅིང་འབྲེལ་པར་འབྱུང་བ་ཡིད་ལ་མི་བགྱི།ཕ་རོལ་ཏུ་ཕྱིན་པ་ཐམས་ཅད་དང་།
སྟོང་པ་ཉིད་ཐམས་ཅད་དང་།
བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་ཡིད་ལ་མི་བགྱི།
འཕགས་པའི་བདེན་པ་རྣམས་[^657K]དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་བརྒྱད་དང་།
མཐར་གྱིས་གནས་པའི་སྙོམས་པར་འཇུག་པ་དགུ་[^658K]དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་ཡིད་ལ་མི་བགྱི།
སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།
སངས་རྒྱས་ཀྱི་ཆོས་མ་འདྲེས་པ་རྣམས་ཡིད་ལ་eམི་བགྱི།
རྣམ་པ་ཐམས་ཅད་མཁྱེན་པ་ཉིད་ཀྱི་བར་དུ་ཡིད་ལ་མི་བགྱི་ན།
འོ་ན་བཅོམ་ལྡན་འདས་གཟུགས་ཡིད་ལ་མ་བགྱིས[^659K]།
ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་ཡིད་ལ་མ་བགྱིས།
སྐྱེ་མཆེད་དང་།
ཁམས་དང་།
རྟེན་ཅིང་འབྲེལ་པར་འབྱུང་བ་ཡིད་ལ་མ་བགྱིས།
ཕ་རོལ་ཏུ་ཕྱིན་པ་ཐམས་ཅད་དང་།
སྟོང་པ་ཉིད་ཐམས་ཅད་དང་།
བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་ཡིད་ལ་མ་བགྱིས།
འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་བརྒྱད་དང་།
མཐར་གྱིས་གནས་པའི་སྙོམས་པར་འཇུག་པ་དགུ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་[^660K]ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་ཡིད་ལ་མ་བགྱིས།སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།
སངས་རྒྱས་ཀྱི་ཆོས་མ་འདྲེས་པ་བཅྭ་བརྒྱད་ཡིད་ལ་མ་བགྱིས།རྣམ་པ་ཐམས་ཅད་མཁྱེན་པ་ཉིད་ཀྱི་བར་དུ་[^661K]ཡིད་ལ་མ་བགྱིས་པར་དགེ་བའི་རྩ་བ་རྣམས་ཇི་ལྟར་རྣམ་པར་འཕེལ་བར་འགྱུར།
དགེ་བའི་རྩ་བ་རྣམས་རྣམ་པར་མ་འཕེལ་བར་ཡང་ཇི་ལྟར་ཕ་རོལ་ཏུ་ཕྱིན་པ་དྲུག་ཡོངས་སུ་རྫོགས་པར་འགྱུར།
ཕ་རོལ་ཏུ་ཕྱིན་པ་དྲུག་ཡོངས་སུ་མ་རྫོགས་པར་ཡང་ཇི་ལྟར་རྣམ་པ་ཐམས་ཅད་མཁྱེན་པ་ཉིད་ཐོབ་པར་འགྱུར།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་ནམ་གཟུགས་ཡིད་ལ་མི་བྱེད།
ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་ཡིད་ལ་མི་བྱེད།
སྐྱེ་མཆེད་དང་།
ཁམས་དང་།
རྟེན་ཅིང་འབྲེལ་པར་འབྱུང་བ་ཡིད་ལ་མི་བྱེད།
ཕ་རོལ་ཏུ་ཕྱིན་པ་ཐམས་ཅད་དང་།
སྟོང་པ་ཉིད་ཐམས་ཅད་དང་།
བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་ཡིད་ལ་མི་བྱེད།
འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་བརྒྱད་དང་།
མཐར་གྱིས་གནས་པའི་སྙོམས་པར་འཇུག་པ་དགུ་དང་།
སྟོང་པ་eཉིད་དང་།
མཚན་མ་མེད་པ་དང་།
སྨོན་པར་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་རྣམས་[^662K]ཡིད་ལ་མི་བྱེད།
སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།
སངས་རྒྱས་ཀྱི་ཆོས་མ་འདྲེས་པ་བཅྭ་བརྒྱད་ཡིད་ལ་མི་བྱེད།
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་བར་དུ་ཡིད་ལ་མི་བྱེད་ན།
དེའི་ཚེ་བྱང་ཆུབ་སེམས་དཔའ་སེམས་དཔའ་ཆེན་པོའི་དགེ་བའི་རྩ་བ་རྣམས་རྣམ་པར་འཕེལ་བར་འགྱུར་ཏེ།
དགེ་བའི་རྩ་བ་རྣམས་རྣམ་པར་འཕེལ་བས།
ཕ་རོལ་ཏུ་ཕྱིན་པ་དྲུག་ཡོངས་སུ་རྫོགས་པར་འགྱུར་རོ།
།ཕ་རོལ་ཏུ་ཕྱིན་པ་དྲུག་ཡོངས་སུ་རྫོགས་པས་རྣམ་པ་[^663K]ཐམས་ཅད་མཁྱེན་པ་ཉིད་ཐོབ་པར་འགྱུར་རོ།
།དེ་ཅིའི་ཕྱིར་ཞེ་ན།
གཟུགས་ཡིད་ལ་མ་བྱས།
ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་ཡིད་ལ་མ་བྱས།
སྐྱེ་མཆེད་དང་།
ཁམས་དང་།
རྟེན་ཅིང་འབྲེལ་པར་འབྱུང་བ་ཡིད་ལ་མ་བྱས།
ཕ་རོལ་ཏུ་ཕྱིན་པ་ཐམས་ཅད་དང་།
སྟོང་པ་ཉིད་ཐམས་ཅད་དང་།
བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་ཡིད་ལ་མ་བྱས།འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་རྣམས་དང་།
རྣམ་པར་ཐར་པ་བརྒྱད་དང་།
མཐར་གྱིས་གནས་པའི་སྙོམས་པར་འཇུག་པ་དགུ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་རྣམས་ཡིད་ལ་མ་བྱས།
སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།
སངས་རྒྱས་ཀྱི་ཆོས་མ་འདྲེས་པ་བཅྭ་བརྒྱད་ཡིད་ལ་མ་བྱས་བྱས་པར་[^664K]བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱའོ་ཞེས་བྱ་བ་ནི་ཡིད་ལ་བྱེད་པའི་རྣམ་པར་རྟོག་པ་ཡིན་ནོ།།
།།གསོལ་པ།
བཅོམ་ལྡན་འདས་ཅིའི་སླད་དུ་དེ་ལྟར་གཟུགས་ཡིད་ལ་མ་བགྱིས།
དེ་ལྟར་ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་ཡིད་ལ་མ་བགྱིས།
དེ་ལྟར་སྐྱེ་མཆེད་དང་།e།ཁམས་དང་།
རྟེན་ཅིང་འབྲེལ་བར་འབྱུང་བ་ཡིད་ལ་མ་བགྱིས།
དེ་ལྟར་ཕ་རོལ་ཏུ་ཕྱིན་པ་ཐམས་ཅད་དང་།
སྟོང་པ་ཉིད་ཐམས་ཅད་དང་།
བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་ཡིད་ལ་མ་བགྱིས།
དེ་ལྟར་འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་བརྒྱད་དང་།
མཐར་གྱིས་གནས་པའི་སྙོམས་པར་འཇུག་པ་དགུ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་རྣམས་ཡིད་ལ་མ་བགྱིས།
དེ་ལྟར་[^665K]སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།
སངས་རྒྱས་ཀྱི་ཆོས་མ་འདྲེས་པ་བཅྭ་བརྒྱད་ཡིད་ལ་མ་བགྱིས།
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཡིད་ལ་མ་བགྱིས་པར་རྣམ་པ་ཐམས་ཅད་མཁྱེན་པ་ཉིད་ཐོབ་པར་འགྱུར་རོ།།
།།[^666K]བམ་པོ་ལྔ་བཅུ་དྲུག་པ།
བཅོམ་ལྡན་འདས་ཀྱིས་བཀའ་སྩལ་པ།
ཡིད་ལ་བྱེད་པས་[^667K]ནི་གལ་ཏེ་འདོད་པའི་ཁམས་སམ།
གལ་ཏེ་གཟུགས་ཀྱི་ཁམས་སམ།གལ་ཏེ་གཟུགས་མེད་པའི་ཁམས་སུ་འདྲེ་བར་འགྱུར་ཏེ།
ཡིད་ལ་མི་བྱེད་པས་ནི་གང་དུའང་འདྲེ་བར་མི་འགྱུར་རོ།
།དེ་བས་ན་རབ་འབྱོར་བྱང་ཆུབ་སེམས་དཔའ་སེམས་དཔའ་ཆེན་པོ་[^668K]ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
ཆོས་གང་དང་ཡང་འདྲེ་བར་མི་བྱའོ་ཞེས་བྱ་བ་ནི་ཁམས་གསུམ་ཆར་དང་འབྲེལ་པའི་རྣམ་པར་རྟོག་པ་ཡིན་ནོ།།
།།གསོལ་པ།
བཅོམ་ལྡན་འདས་བྱང་ཆུབ་སེམས་དཔའ་སེམས་དཔའ་ཆེན་པོ་[^669K]ཤེས་རབ་ཀྱི་ཕ་རོལ་ཏུ་ཕྱིན་པ་ལ་དེ་ལྟར་སྤྱོད་པ་དེ་གང་ལ་གནས་པར་འགྱུར།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་ལྟར་སྤྱོད་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི་གཟུགས་ལ་གནས་པར་མི་འགྱུར་རོ།
།ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་ལ་གནས་པར་མི་འགྱུར་རོ།
།སྐྱེ་མཆེད་དང་།
ཁམས་དང་།
རྟེན་ཅིང་འབྲེལ་པར་འབྱུང་བ་ལ་གནས་པར་མི་འགྱུར་རོ།
།ཕ་རོལ་ཏུ་ཕྱིན་པ་ཐམས་ཅད་དང་།
སྟོང་པ་ཉིད་ཐམས་ཅད་དང་།
བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་ལ་གནས་པར་མི་eའགྱུར་རོ།
།འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་དང་།
མཐར་གྱིས་གནས་པའི་སྙོམས་པར་འཇུག་པ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་ལ་གནས་པར་མི་འགྱུར་རོ།
།སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།
སངས་རྒྱས་ཀྱི་ཆོས་མ་འདྲེས་པ་བཅྭ་བརྒྱད་ལ་གནས་པར་མི་འགྱུར་རོ།
།རྣམ་པ་ཐམས་ཅད་མཁྱེན་པ་ཉིད་ཀྱི་བར་ལ་གནས་པར་མི་འགྱུར་རོ་ཞེས་བྱ་བ་ནི་གནས་པའི་རྣམ་པར་རྟོག་པ་ཡིན་ནོ།།
།།གསོལ་པ།
བཅོམ་ལྡན་འདས་ཅིའི་སླད་དུ་རྣམ་པ་ཐམས་ཅད་མཁྱེན་པ་ཉིད་ལ་ཡང་གནས་པར་མི་འགྱུར་བ་ལགས།
བཅོམ་ལྡན་འདས་ཀྱིས་བཀའ་སྩལ་པ།
མངོན་པར་ཆགས་པ་མེད་པའི་ཕྱིར་གང་ལ་ཡང་གནས་པར་མི་འགྱུར་རོ།
།དེ་ཅིའི་ཕྱིར་ཞེ་ན།
འདི་ལྟར་དེ་གང་ལ་མངོན་པར་ཆགས་པར་བྱ་བའམ།
གནས་པར་བྱ་བའོ་ཆོས་ལྟ་བུ་གང་ཡང་དག་པར་རྗེས་སུ་མི་མཐོང་སྟེ།
རབ་འབྱོར་དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་མངོན་པར་ཆགས་པ་མེད་པ་དང་།
གནས་[^670K]མེད་པའི་ཚུལ་གྱིས་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་དོ་ཞེས་བྱ་བ་ནི་དངོས་པོ་ལ་མངོན་པར་ཞེན་པའི་རྣམ་པར་རྟོག་པ་ཡིན་ནོ།།
།།གལ་ཏེ་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་འདི་སྙམ་དུ་སེམས་ཤིང་གང་དེ་ལྟར་སྤྱོད་པ་དང་།
དེ་ལྟར་བསྒོམ་པ་[^671K]དེ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད།
དེ་ནི་[^672K]ཤེས་རབ་ཀྱི་ཕ་རོལ་ཏུ་ཕྱིན་པ་ལ་བསྒོམ་[^673K]སྟེ།
བདག་ནི་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད།
བདག་ནི་ཤེས་རབ་ཀྱི་ཕ་རོལ་ཏུ་ཕྱིན་པ་ལ་བསྒོམ་[^674K]མོ་སྙམ་ཤིང་ཞིང་[^675K]གལ་ཏེ་དེ་ལྟར་འདུ་ཤེས་ན་ཤེས་རབ་ཀྱི་ཕ་རོལ་ཏུ་ཕྱིན་པ་ལས་རིང་དུ་བྱེད་པ་ཡིན་ནོ།
།གང་ཤེས་རབ་ཀྱི་ཕ་རོལ་ཏུ་ཕྱིན་པ་ལས་རིང་དུ་གྱུར་བ་དེ་ནི་བསམ་གཏན་གྱི་ཕ་རོལ་ཏུ་ཕྱིན་པ་དང་།
བརྩོན་འགྲུས་ཀྱི་eཕ་རོལ་ཏུ་ཕྱིན་པ་དང་།
བཟོད་པའི་ཕ་རོལ་ཏུ་ཕྱིན་པ་དང་།
ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་།
སྦྱིན་པའི་ཕ་རོལ་ཏུ་ཕྱིན་པ་ལས་རིང་དུ་གྱུར་བ་ཡིན་ནོ།
།[^676K]ནང་སྟོང་པ་ཉིད་ལས་རིང་དུ་གྱུར་བ་ཡིན།
དངོས་པོ་མེད་པའི་ངོ་བོ་ཉིས་[^677K]སྟོང་པ་ཉིད་ཀྱི་བར་ལས་རིང་དུ་གྱུར་བ་ཡིན།
དྲན་པ་ཉེ་བར་གཞག་པ་དང་།
ཡང་དག་པར་སྤོང་བ་དང་།
རྫུ་འཕྲུལ་གྱི་རྐང་པ་དང་།
དབང་པོ་དང་།
སྟོབས་དང་།
བྱང་ཆུབ་ཀྱི་ཡན་ལག་དང་།
འཕགས་པའི་ལམ་ཡན་ལག་བརྒྱད་པ་ལས་རིང་དུ་གྱུར་པ་ཡིན།
འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་དང་།
མཐར་གྱིས་གནས་པའི་སྙོམས་པར་འཇུག་པ་དང་།
རྣམ་པར་ཐར་པའི་སྒོ་སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་ལས་རིང་དུ་གྱུར་བ་ཡིན་ནོ།
།སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།
སངས་རྒྱས་ཀྱི་ཆོས་མ་འདྲེས་པ་བཅྭ་བརྒྱད་ལས་རིང་དུ་གྱུར་བ་ཡིན་ནོ།
།[^678K]རྣམ་པ་ཐམས་ཅད་མཁྱེན་པ་ཉིད་ཀྱི་བ་ལས་རིང་དུ་གྱུར་པ་ཡིན་ནོ།
།དེ་ཅིའི་ཕྱིར་ཞེ་ན།
ཤེས་རབ་ཀྱི་ཕ་རོལ་ཏུ་ཕྱིན་པ་ནི་གང་ལ་ཡང་མངོན་པར་ཆགས་པར་མི་བྱེད་དེ།
ཤེས་རབ་ཀྱི་ཕ་རོལ་ཏུ་ཕྱིན་པ་ལ་མངོན་པར་ཆགས་པ་གང་ཡང་མེད་དོ།
།དེ་ཅིའི་ཕྱིར་ཞེ་ན།
དེ་ནི་[^679K]འདི་ལྟར་གང་ལ་མངོན་པར་ཆགས་པར་འགྱུར་པ་[^680K]དེ་ལྟ་བུའི་རང་བཞིན་དེ་ལ་མེད་དེ།
རབ་འབྱོར་གལ་ཏེ་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པར་འདུ་ཤེས་ན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་དེ་ཤེས་རབ་ཀྱི་ཕ་རོལ་ཏུ་ཕྱིན་པ་ལས་ཉམས་པར་འགྱུར་ཏེ།གང་ཤེས་རབ་ཀྱི་ཕ་རོལ་ཏུ་ཕྱིན་པ་ལས་ཉམས་པ་དེ་ནི་ཆོས་ཐམས་ཅད་ལས་ཉམས་པར་འགྱུར་རོ།
།གལ་ཏེ་ཡང་དེ་འདི་སྙམ་དུ་ཤེས་རབ་ཀྱི་ནི་ཕ་རོལ་ཏུ་ཕྱིན་པ་[^681K]ཕ་རོལ་ཏུ་ཕྱིན་པ་ལྔ་ཡོངས་སུ་འཛིན་ཏོ་སྙམ་ན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་དེ་ཤེས་རབ་ཀྱི་ཕ་རོལ་eཏུ་ཕྱིན་པ་ལས་ཡོངས་སུ་ཉམས་པར་འགྱུར་བ་ཡིན་ནོ།
།གལ་ཏེ་ཡང་དེ་འདི་སྙམ་དུ་ཤེས་རབ་ཀྱི་ཕ་རོལ་ཏུ་ཕྱིན་ནི་ནང་སྟོང་པ་ཉིད་ཡོངས་སུ་འཛིན་ཏོ།
།དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་བར་དུ་ཡོངས་སུ་འཛིན་ཏོ་སྙམ་ན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་དེ་[^682K]ཤེས་རབ་ཀྱི་ཕ་རོལ་ཏུ་ཕྱིན་པ་ལས་ཉམས་པ་ཡིན་ནོ།
།གལ་ཏེ་ཡང་དེ་འདི་སྙམ་དུ་ཤེས་རབ་ཀྱི་ཕ་རོལ་ཏུ་ཕྱིན་པ་ནི་དྲན་པ་ཉེ་བར་གཞག་པ་བཞི་ཡོངས་སུ་འཛིན་ཏོ།
།འཕགས་པའི་ལམ་ཡན་ལག་བརྒྱད་པའི་བར་དུ་ཡོངས་སུ་འཛིན་ཏོ་སྙམ་ན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་དེ་ཤེས་རབ་ཀྱི་ཕ་རོལ་ཏུ་ཕྱིན་པ་ལས་ཡོངས་སུ་ཉམས་པ་ཡིན་ནོ།
།གལ་ཏེ་ཡང་དེ་འདི་སྙམ་དུ་ཤེས་རབ་ཀྱི་ཕ་རོལ་ཏུ་ཕྱིན་པ་ནི་འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་དང་།
མཐར་གྱིས་གནས་པའི་སྙོམས་པར་འཇུག་པ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་རྣམས་[^683K]དང་།
གཟུངས་ཀྱི་སྒོ་ཡོངས་སུ་[^684K]འཛིན་ཏོ་སྙམ་ན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་དེ་ཤེས་རབ་ཀྱི་ཕ་རོལ་ཏུ་ཕྱིན་པ་ལས་ཉམས་པ་ཡིན་ནོ།
།གལ་ཏེ་ཡང་དེ་འདི་སྙམ་དུ་ཤེས་རབ་ཀྱི་ཕ་རོལ་ཏུ་ཕྱིན་པ་ནི་སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།
སངས་རྒྱས་ཀྱི་ཆོས་མ་འདྲེས་པ་བཅྭ་བརྒྱད་ཡོངས་སུ་འཛིན་ཏོ་སྙམ་ན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་དེ་ཤེས་རབ་ཀྱི་ཕ་རོལ་ཏུ་ཕྱིན་པ་ལས་ཉམས་པ་ཡིན་ནོ།
།གལ་ཏེ་ཡང་དེ་འདི་སྙམ་དུ་ཤེས་རབ་ཀྱི་ཕ་རོལ་ཏུ་ཕྱིན་པ་ནི་རྣམ་པ་ཐམས་ཅད་མཁྱེན་པ་ཉིད་ཀྱི་བར་དུ་ཡོངས་སུ་འཛིན་ཏོ་སྙམ་ན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་དེ་ཤེས་རབ་ཀྱི་ཕ་རོལ་ཏུ་ཕྱིན་པ་ལས་ཉམས་པ་ཡིན་ནོ[^685K]།
།ཤེས་རབ་ཀྱི་ཕ་རོལ་ཏུ་ཕྱིན་པ་དང་བྲལ་བས་ནི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་མི་ནས་སོ།
།གལ་ཏེ་ཡང་དེ་འདི་སྙམ་དུ་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ལ་གནས་པ་ནི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ལུང་བསྟན་ཏོ་སྙམ་ན་eཡང་བྱང་ཆུབ་སེམས་དཔའ་སེམས་དཔའ་ཆེན་པོ་དེ་ཤེས་རབ་ཀྱི་ཕ་རོལ་ཏུ་ཕྱིན་པ་ལས་ཉམས་པ་ཡིན་ཏེ།ཤེས་རབ་ཀྱི་ཕ་རོལ་ཏུ་ཕྱིན་པ་ལས་ཉམས་པ་ནི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ལུང་མི་སྟོན་ཏོ།
།གལ་ཏེ་ཡང་དེ་འདི་སྙམ་དུ་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ལ་གནས་ཏེ་བྱང་ཆུབ་སེམས་དཔའ་སེམས་དཔའ་ཆེན་པོ་སྦྱིན་པའི་ཕ་རོལ་ཏུ་ཕྱིན་པ་མངོན་པར་བསྒྲུབ་བོ།
།ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་།
བཟོད་པའི་ཕ་རོལ་ཏུ་ཕྱིན་པ་དང་།
བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་།
བསམ་གཏན་གྱི་ཕ་རོལ་ཏུ་ཕྱིན་པ་དང་།
ཤེས་རབ་ཀྱི་ཕ་རོལ་ཏུ་ཕྱིན་པ་མངོན་པར་བསྒྲུབ་པོ།
།ནང་སྟོང་པ་ཉིད་མངོན་པར་བསྒྲུབ་བོ།
།དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་བར་དུ་མངོན་པར་བསྒྲུབ་བོ།
།དྲན་པ་ཉེ་བར་གཞག་པ་རྣམས་མངོན་པར་བསྒྲུབ་བོ།
།ཡང་དག་པར་སྤོང་བ་དང་།
རྫུ་འཕྲུལ་གྱི་རྐང་པ་དང་།
དབང་པོ་དང་།
སྟོབས་དང་།
བྱང་ཆུབ་ཀྱི་ཡན་ལག་དང་།
འཕགས་པའི་ལམ་ཡན་ལག་བརྒྱད་པ་མངོན་པར་བསྒྲུབ་བོ།
།འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་དང་།
མཐར་གྱིས་གནས་པའི་སྙོམས་པར་འཇུག་པ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་རྣམས་མངོན་པར་བསྒྲུབ་བོ།
།དེ་བཞིན་གཤེགས་པའི་སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།
བྱམས་པ་ཆེན་པོ་དང་སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་བཅྭ་བརྒྱད་མངོན་པར་བསྒྲུབ་བོ་[^686K]སྙམ་ན་ཡང་[^687K]བྱང་ཆུབ་སེམས་དཔའ་སེམས་དཔའ་ཆེན་པོ་དེ་ཤེས་རབ་ཀྱི་ཕ་རོལ་ཏུ་ཕྱིན་པ་ལས་ཉམས་པ་ཡིན་ནོ།
།དེ་ཅིའི་ཕྱིར་ཞེ་ན།
ཤེས་རབ་ཀྱི་ཕ་རོལ་ཏུ་ཕྱིན་པ་ལས་ཉམས་པས་ནི་སྦྱིན་པའི་ཕ་རོལ་ཏུ་ཕྱིན་པ་མངོན་པར་སྒྲུབ་པར་མི་ནུས་སོ།
།ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་།
བཟོད་པའི་ཕ་རོལ་ཏུ་ཕྱིན་པ་དང་།
བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་།
eབསམ་གཏན་གྱི་ཕ་རོལ་ཏུ་ཕྱིན་པ་དང་།
ཤེས་རབ་ཀྱི་ཕ་རོལ་ཏུ་ཕྱིན་པ་མངོན་པར་སྒྲུབ་པར་མི་ནུས་སོ།
།ནང་སྟོང་པ་ཉིད་མངོན་པར་སྒྲུབ་པར་མི་ནུས་སོ།
།དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་བར་དུ་མངོན་པར་སྒྲུབ་པར་མི་ནུས་སོ།
།དྲན་པ་ཉེ་བར་གཞག་པ་མངོན་པར་སྒྲུབ་པར་མི་ནུས་སོ།
།ཡང་དག་པར་སྤོང་བ་དང་།
རྫུ་འཕྲུལ་གྱི་རྐང་པ་དང་།
དབང་པོ་དང་།
སྟོབས་དང་།
བྱང་ཆུབ་ཀྱི་ཡན་ལག་དང་།
འཕགས་པའི་ལམ་ཡན་ལག་བརྒྱད་པ་མངོན་པར་སྒྲུབ་པར་མི་ནུས་སོ།
།འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་དང་།
མཐར་གྱིས་གནས་པའི་སྙོམས་པར་འཇུག་པ་དང་།
རྣམ་པར་ཐར་པའི་སྒོ་སྟོང་པ་ཉིད་དང་།
མཚན་མ་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་རྣམས་མངོན་པར་སྒྲུབ་པར་[^688K]མི་ནུས་སོ།
།དེ་བཞིན་གཤེགས་པའི་སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།
སངས་རྒྱས་ཀྱི་ཆོས་མ་འདྲེས་པ་བཅྭ་བརྒྱད་མངོན་པར་སྒྲུབ་པར་མི་ནུས་སོ།
།རྣམ་པ་ཐམས་ཅད་མཁྱེན་པ་ཉིད་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་མངོན་པར་སྒྲུབ་པར་མི་ནུས་སོ།
།གལ་ཏེ་ཡང་དེ་འདི་སྙམ་དུ་དེ་བཞིན་གཤེགས་པས་ནི་ཆོས་ཐམས་ཅད་ཡོངས་སུ་མ་བཟུང་སྟེ།
རང་གིས་མངོན་པར་རྫོགས་པར་སངས་རྒྱས་ནས་བཤད་པོ།
།བསྟན་ཏོ།
།རབ་ཏུ་ཕྱེའོ་[^689K]སྙམ་ན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་དེ་ཤེས་རབ་ཀྱི་ཕ་རོལ་ཏུ་ཕྱིན་པ་ལས་ཉམས་པ་ཡིན་ནོ།
།དེ་ཅིའི་ཕྱིར་ཞེ་ན།
དེ་བཞིན་གཤེགས་པས་ནི་ཆོས་གང་ཡང་མངོན་པར་རྫོགས་པར་སངས་རྒྱས་པ་མེད་དེ།
རབ་འབྱོར་དེ་ཡང་འདི་ལྟར་དེ་བཞིན་གཤེགས་པས་ནི་ཆོས་གང་ཡང་འདོགས་པ་མེད་ན།
ཆོས་ལ་ལ་ཞིག་མངོན་པར་རྫོགས་པར་འཚང་མི་རྒྱ་བར་འགྱུར་བ་ལྟ་ག་ལ་ཡོད་དེ།
དེ་ནི་གནས་མ་ཡིན་ནོ་ཞེས་བྱ་བ་ནི་ཞེས་བྱ་བ་ནི་དངོས་པོར་བཏགས་པར་[^690K]རྣམ་པར་རྟོག་པ་ཡིན་ནོ།།
།།དེ་ནས་ཚེ་དང་ལྡན་པ་རབ་འབྱོར་གྱིས་བཅོམ་ལྡན་འདས་ལ་འདི་eསྐད་ཅེས་གསོལ་ཏོ།
།བཅོམ་ལྡན་འདས་ཇི་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་སྐྱོན་འདི་དག་མ་མཆིས་པར་འགྱུར་བ་ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་ནམ་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ་འདི་སྙམ་དུ་ཆོས་ཐམས་ཅད་ནི་མེད་པ་སྟེ་ཡོངས་སུ་མ་བཟུང་བའོ།
།དེ་ལྟར་ཆོས་ཐམས་ཅད་མེད་ཅིང་ཡོངས་སུ་མ་བཟུང་བ་ནི་མངོན་པར་རྫོགས་པར་འཚང་རྒྱ་བར་མི་ནུས་སོ་ཞེས་བྱ་བར་ཡང་དག་པར་ཤེས་ཏེ།
གལ་ཏེ་དེ་ལྟར་སྤྱོད་ན་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པ་ཡིན་ནོ།
།དལ་ཏེ་དེ་ལྟར་ཡོངས་སུ་མ་བཟུང་བའི་ཆོས་ཐམས་ཅད་ལ་མངོན་པར་ཆགས་ན་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་དང་བྲལ་བ་ཡིན་ཏེ།
དེ་ཅིའི་ཕྱིར་ཞེ་ན།
ཤེས་རབ་ཀྱི་ཕ་རོལ་ཏུ་ཕྱིན་པ་ནི་མངོན་པར་ཆགས་པས་བརྗོད་པ་མ་ཡིན་ནོ་ཞེས་བྱ་བ་ནི་ཆགས་པའི་རྣམ་པར་རྟོག་པ་ཡིན་ནོ།།
།།གསོལ་པ།
བཅོམ་ལྡན་འདས་ཅི་ལགས།
ཤེས་རབ་ཀྱི་ཕ་རོལ་ཏུ་ཕྱིན་པ་ཤེས་རབ་ཀྱི་ཕ་རོལ་ཏུ་ཕྱིན་པ་[^691K]དང་མ་བྲལ་བ་ལགས་སམ།
བསམ་གཏན་གྱི་ཕ་རོལ་ཏུ་ཕྱིན་པ་དང་།
བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་།
བཟོད་པའི་ཕ་རོལ་ཏུ་ཕྱིན་པ་དང་།
ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་།
སྦྱིན་པའི་ཕ་རོལ་ཏུ་ཕྱིན་པ་སྦྱིན་པའི་ཕ་རོལ་ཏུ་ཕྱིན་པ་དང་མ་བྲལ་བ་ལགས་སམ།ནང་སྟོང་པ་ཉིད་ནང་སྟོང་པ་ཉིད་དང་མ་བྲལ་བ་ལགས་སམ།
དངོས་པོ་མེད་པའི་ངོ་བོ་ཉིད་སྟོང་ཉིད་སྟོང་པ་ཉིད་ཀྱི་བར་དུ་དངོས་པོ་མེད་པའི་ངོ་བོ་ཉིད་སྟོང་པ་ཉིད་དང་མ་བྲལ་བ་ལགས་སམ།
དྲན་པ་ཉེ་བར་གཞག་པ་རྣམས་དྲན་པ་ཉེ་བར་གཞག་པ་རྣམས་[^692K]དང་མ་བྲལ་བ་ལགས་སམ།
[^693K]ཡང་དག་པར་སྤོང་བ་དང་།
རྫུ་འཕྲུལ་གྱི་རྐང་པ་དང་།
དབང་པོ་དང་།
སྟོབས་དང་།
བྱང་ཆུབ་ཀྱི་ཡན་ལག་དང་།
འཕགས་པའི་ལམ་ཡན་ལག་བརྒྱད་པ་འཕགས་པའི་ལམ་ཡན་ལག་བརྒྱད་པ་དང་མ་བྲལ་བ་ལགས་སམ།
འཕགས་པའི་བདེན་པ་དང་།
བསམ་eགཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་བརྒྱད་དང་།
མཐར་གྱིས་གནས་པའི་སྙོམས་པར་འཇུག་པ་དགུ་[^694K]དང་།
རྣམ་པར་ཐར་པའི་སྒོ་སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་རྣམས་གཟུངས་ཀྱི་སྒོ་རྣམས་དང་མ་བྲལ་བ་ལགས་སམ།
དེ་བཞིན་གཤེགས་པའི་སྟོབས་དང་།
མི་འཇིགས་པ་དང་།
སོ་སོ་ཡང་དག་པར་རིག་པ་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།སངས་རྒྱས་ཀྱི་ཆོས་མ་འདྲེས་པ་བཅྭ་བརྒྱད་སངས་རྒྱས་ཀྱི་ཆོས་མ་འདྲེས་པ་བཅྭ་བརྒྱད་དང་མ་བྲལ་བ་ལགས་སམ།
རྣམ་པ་ཐམས་ཅད་མཁྱེན་པ་ཉིད་ཀྱི་བར་དུ་རྣམ་པ་ཐམས་ཅད་མཁྱེན་པ་ཉིད་དང་མ་བྲལ་བ་ལགས་སམ།
གལ་ཏེ་ཤེས་རབ་ཀྱི་ཕ་རོལ་ཏུ་ཕྱིན་པ་ཡང་ཤེས་རབ་ཀྱི་ཕ་རོལ་ཏུ་ཕྱིན་པ་དང་མ་བྲལ།
བསམ་གཏན་གྱི་ཕ་རོལ་ཏུ་ཕྱིན་པ་དང་།
བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་།
བཟོད་པའི་ཕ་རོལ་ཏུ་ཕྱིན་པ་དང་།
ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་།
སྦྱིན་པའི་ཕ་རོལ་ཏུ་ཕྱིན་པ་ཡང་སྦྱིན་པའི་ཕ་རོལ་ཏུ་ཕྱིན་པ་དང་མ་བྲལ།
རྣམ་པ་ཐམས་ཅད་མཁྱེན་པ་ཉིད་ཀྱི་བར་ཡང་རྣམ་པ་ཐམས་ཅད་མཁྱེན་པ་ཉིད་དང་མ་བྲལ་བ་ཞིག་ལགས་ན་ནི་ཞེས་བྱ་བ་ནི་གཉེན་པོ་ལ་རྣམ་པར་རྟོག་པ་ཡིན་ནོ།།
།།འོ་ན་ཤེས་རབ་ཀྱི་ཕ་རོལ་ཏུ་ཕྱིན་པ་ཡང་ཇི་ལྟར་མངོན་པར་བསྒྲུབ་པར་[^695K]བགྱི།
བསམ་གཏན་གྱི་ཕ་རོལ་ཏུ་ཕྱིན་པ་དང་།
བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་།
བཟོད་པའི་ཕ་རོལ་ཏུ་ཕྱིན་པ་དང་།
ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་།
སྦྱིན་པའི་ཕ་རོལ་ཏུ་ཕྱིན་པ་ཡང་ཇི་ལྟར་མངོན་པར་བསྒྲུབ་པར་[^696K]བགྱི།
རྣམ་པ་ཐམས་ཅད་མཁྱེན་པ་ཉིད་ཀྱི་བར་དུ་ཡང་ཇི་ལྟར་མངོན་པར་བསྒྲུབ་པར་[^697K]བགྱི།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
གཟུགས་ཤེའམ།
འདི་ནི་གཟུགས་སོ།
།འདི་ནི་[^698K]གཟུགས་སོ་ཞེས་བྱ་བར་མངོན་པར་ཆགས་པ་མེད་དོ།
།ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་eཔར་ཤེས་པ་ཞེའམ་འདི་ནི་རྣམ་པར་ཤེས་པའོ་འདིའི་རྣམ་པར་ཤེས་པའོ་ཞེས་བྱ་བར་མངོན་པར་ཆགས་པ་མེད་དོ།
།སྐྱེ་མཆེད་དང་།
ཁམས་དང་།
རྟེན་ཅིང་འབྲེལ་པར་འབྱུང་བའོ་ཞེའམ།
འདི་ནི་རྟེན་ཅིང་འབྲེལ་པར་འབྱུང་བའོ།
།འདིའི་རྟེན་ཅིང་འབྲེལ་པར་འབྱུང་བའོ་ཞེས་བྱ་བར་མངོན་པར་ཆགས་པ་མེད་དོ།
།རྣམ་པ་ཐམས་ཅད་མཁྱེན་པ་ཉིད་ཀྱི་བར་ཞེའམ།
འདི་ནི་རྣམ་པ་ཐམས་ཅད་མཁྱེན་པ་ཉིད་དོ།
།འདིའི་རྣམ་པ་ཐམས་ཅད་མཁྱེན་པ་ཉིད་དོ་ཞེས་བྱ་བར་མངོན་པར་ཆགས་པ་མེད་དོ།
།གཟུགས་རྟག་པའམ་མི་རྟག་པར་མངོན་པར་ཆགས་པ་མེད་དོ།
།ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་རྟག་པའམ་མི་རྟག་པར་མངོན་པར་ཆགས་པ་མེད་དོ།
།སྐྱེ་མཆེད་དང་།
ཁམས་དང་།
རྟེན་ཅིང་འབྲེལ་བར་འབྱུང་བ་རྟག་པའམ་མི་རྟག་པར་མངོན་པར་ཆགས་པ་མེད་དོ།
།རྣམ་པ་ཐམས་ཅད་མཁྱེན་པ་ཉིད་ཀྱི་བར་དུ་རྟག་པའམ་མི་རྟག་པར་[^699K]མངོན་པར་ཆགས་པ་མེད་དོ།
།གཟུགས་བདེ་བའམ་སྡུག་བསྔལ་བར་མངོན་པར་ཆགས་པ་མེད་དོ།
།ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་བདེ་བའམ་སྡུག་བསྔལ་བར་མངོན་པར་ཆགས་པ་མེད་དོ།
།སྐྱེ་མཆེད་དང་།
ཁམས་དང་།
རྟེན་ཅིང་འབྲེལ་པར་འབྱུང་བ་བདེ་བའམ་སྡུག་བསྔལ་བར་མངོན་པར་ཆགས་པ་མེད་དོ།
།རྣམ་པ་ཐམས་ཅད་མཁྱེན་པ་ཉིད་ཀྱི་བར་དུ་བདེ་བའམ་སྡུག་བསྔལ་བར་མངོན་པར་ཆགས་པ་མེད་དོ།
།གཟུགས་བདག་གམ་བདག་མེད་པར་མངོན་པར་ཆགས་པ་མེད་དོ།
།ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་བདག་གམ་བདག་མེད་པར་མངོན་པར་ཆགས་པ་མེད་དོ།
།སྐྱེ་མཆེད་དང་།
ཁམས་དང་།
རྟེན་ཅིང་འབྲེལ་བར་འབྱུང་བ་བདག་གམ་བདག་མེད་པར་མངོན་པར་ཆགས་པ་མེད་དོ།
།རྣམ་པ་ཐམས་ཅད་མཁྱེན་པ་ཉིད་ཀྱི་བར་དུ་བདག་གམ་བདག་མེད་པར་མངོན་པར་ཆགས་པ་མེད་དོ།
།གཟུགས་ཞི་བའམ་མ་ཞི་བར་མངོན་པར་ཆགས་པ་མེད་དོ།
།ཚོར་བ་དང་།
འདུ་ཤེས་eདང་།
འདུ་བྱེད་རྣམས་དང་།
རྣམ་པར་ཤེས་པ་ཞི་བའམ་མ་ཤེས་པ་བདག་གམ་བདག་མེད་པར་མངོན་པར་ཆགས་པ་[^700K]མེད་དོ།
།སྐྱེ་མཆེད་དང་།
ཁམས་དང་།
རྟེན་ཅིང་འབྲེལ་པར་འབྱུང་བ་ཞི་བའམ་མ་ཞི་བར་མངོན་པར་ཆགས་པ་མེད་དོ།
།རྣམ་པ་ཐམས་ཅད་མཁྱེན་པ་ཉིད་ཀྱི་བར་དུ་ཞི་བའམ་མ་ཞི་བར་མངོན་པར་ཆགས་པ་མེད་དོ།
།གཟུགས་སྟོང་པའམ་མི་སྟོང་བར་མངོན་པར་ཆགས་པ་མེད་དོ།
།ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་སྟོང་པའམ་མི་སྟོང་པར་མངོན་པར་ཆགས་པ་མེད་དོ།
།སྐྱེ་མཆེད་དང་།ཁམས་དང་།
རྟེན་ཅིང་འབྲེལ་པར་འབྱུང་བ་སྟོང་པའམ་མི་སྟོང་པར་མངོན་པར་ཆགས་པ་མེད་དོ།
།རྣམ་པ་ཐམས་ཅད་མཁྱེན་པ་ཉིད་ཀྱི་བར་དུ་སྟོང་པའམ་མི་སྟོང་པར་ཆགས་པ་མེད་དོ།
།གཟུགས་མཚན་མ་ཡོད་པའམ་མཚན་མ་མེད་པར་མངོན་པར་ཆགས་པ་མེད་དོ།
།ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་མཚན་མ་ཡོད་པའམ་མཚན་མ་མེད་པར་མངོན་པར་ཆགས་པ་མེད་དོ།
།སྐྱེ་མཆེད་དང་།
ཁམས་དང་།
རྟེན་ཅིང་འབྲེལ་བར་འབྱུང་བ་མཚན་མ་ཡོད་པའམ་མཚན་མ་མེད་པར་མངོན་པར་ཆགས་པ་མེད་དོ།
།རྣམ་པ་ཐམས་ཅད་མཁྱེན་པ་ཉིད་ཀྱི་བར་དུ་མཚན་མ་ཡོད་པའམ་མཚན་མ་མེད་པར་མངོན་པར་ཆགས་པ་མེད་དོ།
།གཟུགས་སྨོན་པ་ཡོད་པའམ་སྨོན་པ་མེད་པར་མངོན་པར་ཆགས་པ་མེད་དོ།
།ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་སྨོན་པ་ཡོད་པའམ་སྨོན་པ་མེད་པར་མངོན་པར་ཆགས་པ་མེད་དོ།
སྐྱེ་མཆེད་དང་་།
ཁམས་དང་།
རྟེན་ཅིང་འབྲེལ་པར་འབྱུང་བ་སྨོན་པ་ཡོད་པའམ་སྨོན་པ་མེད་པར་མངོན་པར་ཆགས་པ་མེད་དོ།
།རྣམ་པ་ཐམས་ཅད་མཁྱེན་པ་ཉིད་ཀྱི་བར་དུ་སྨོན་པ་ཡོད་པའམ་སྨོན་པ་མེད་པར་མངོན་པར་ཆགས་པ་མེད་དོ།
།གཟུགས་དབེན་པའམ་མི་དབེན་པར་མངོན་པར་ཆགས་པ་མེད་དོ།
།ཚོར་བ་དང་།
འདུ་ཤེས་དང་།
འདུ་བྱེད་རྣམས་རྣམས་དང་།
རྣམ་པར་ཤེས་པ་དབེན་པའམ་མི་དབེན་པར་མངོན་པར་ཆགས་པ་མེད་དོ།
།སྐྱེ་མཆེད་དང་།
ཁམས་དང་།
རྟེན་ཅིང་འབྲེལ་བར་འབྱུང་བ་དབེན་པའམ་མི་དབེན་པར་མངོན་པར་ཆགས་པ་མེད་དོ།
།eརྣམ་པ་ཐམས་ཅད་མཁྱེན་པ་ཉིད་ཀྱི་བར་དུ་དབེན་པའམ་མི་དབེན་པར་མངོན་པར་ཆགས་པ་མེད་དོ།
།དེ་ཅིའི་ཕྱིར་ཞེ་ན།
རང་བཞིན་མེད་པའི་ཆེས་ནི་རྟག་ཅེས་བྱ་བའམ།
མི་རྟག་ཅེས་བྱ་བའམ།
བདེ་ཞེས་བྱ་བའམ།
སྡུག་བསྔལ་ཞེས་བྱ་བའམ།
བདག་ཡོད་ཅེས་བྱ་བའམ།བདག་མེད་ཅེས་བྱ་བའམ།
ཞི་ཞེས་བྱ་བའམ།
མ་ཞི་ཞེས་བྱ་བའམ།
སྟོང་ཞེས་བྱ་བའམ།
མི་སྟོང་ཞེས་བྱ་བའམ།
མཚན་མ་ཡོད་ཅེས་བྱ་བའམ།མཚན་མ་མེད་ཅེས་བྱ་བའམ།
སྨོན་པ་ཡོད་ཅེས་བྱ་བའམ།
སྨོན་པ་མེད་ཅེས་བྱ་བའམ།
དབེན་ཞེས་བྱ་བའམ།
མི་དབེན་ཞེས་བྱ་བར་མངོན་པར་ཆགས་པ་མེད་དོ[^701K]།
།ངོ་བོ་ཉིད་ནི་ངོ་བོ་ཉིད་ཀྱིས་མངོན་པར་སྒྲུབ་པར་མི་ནུས་ཏེ།རབ་འབྱོར་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པ་དང་།
བསམ་གཏན་གྱི་ཕ་རོལ་ཏུ་ཕྱིན་པ་དང་།
བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་།
བཟོད་པའི་ཕ་རོལ་ཏུ་ཕྱིན་པ་དང་།
ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་།
སྦྱིན་པའི་ཕ་རོལ་ཏུ་ཕྱིན་པ་ལ་སྤྱོད་པ་དེ་ནི་རྣམ་པ་ཐམས་ཅད་མཁྱེན་པ་ཉིད་ལ་གནས་པར་འགྱུར་རོ།
།རབ་འབྱོར་འདི་ལྟ་སྟེ་དཔེར་ན།
འཁོར་ལོས་སྒྱུར་བའི་རྒྱལ་པོའི་དཔུང་གི་ཚོགས་ཡན་ལག་བཞི་པ་ནི་འཁོར་ལོས་སྒྱུར་བའི་[^702K]རྒྱལ་པོ་གང་དང་གང་དུ་འགྲོ་བ་དེ་དང་དེར་འགྲོའོ།
།རབ་འབྱོར་དེ་བཞིན་དུ་ཕ་རོལ་ཏུ་ཕྱིན་པ་ལྔ་པོ་འདི་དག་ཀྱང་ཤེས་རབ་ཀྱི་ཕ་རོལ་ཏུ་ཕྱིན་པའི་[^703K]རྗེས་སུ་འབྲང་སྟེ།
རྣམ་པ་ཐམས་ཅད་མཁྱེན་པ་ཉིད་གང་ན་བ་དེར་གནས་པར་འགྱུར་རོ་ཞེས་བྱ་བ་ནི་ཇི་ལྟར་འདོད་པ་བཞིན་དུ་འགྲོ་བ་ལ་ཐོགས་པའི་རྣམ་པར་རྟོག་པ་ཡིན་ཏེ་འདི་དག་གིས་ནི་འཛིན་པའི་རྣམ་པར་[^704K]རྟོག་པ་དང་པོ་རྣམ་པ་དགུ་གསུངས་པ་ཡིན་ནོ།།
།།རབ་འབྱོར་འདི་ལྟ་སྟེ་དཔེར་ན།
ཁ་ལོ་སྒྱུར་བ་ནི་རྟ་ཟུང་བཞི་པའི་ཤིང་རྟ་ལ་ཞོན་ཞིང་ལམ་མཉམ་པ་ནས་འགྲོའོ།
།དེ་བཞིན་དུ་ཕ་རོལ་ཏུ་ཕྱིན་པ་ལྔའི་ཁ་ལོ་སྒྱུར་བ་ཤེས་རབ་ཀྱི་ཕ་རོལ་ཏུ་ཕྱིན་པ་ཡང་རྣམ་པ་ཐམས་ཅད་མཁྱེན་པ་ཉིད་གང་ན་བ་དེར་ལམ་མཉམ་པ་ནས་འགྲོའོ་ཞེས་བྱ་བ་ནི་ཆེད་དུ་བྱ་བ་ཇི་ལྟ་བ་བཞིན་དུ་ངེས་པར་མི་འབྱུང་བའི་རྣམ་པར་རྟོག་པ་ཡིན་ནོ།།
།།གསོལ་པ།eབཅོམ་ལྡན་འདས་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་ལམ་ནི་གང་ལགས།
ལམ་མ་ལགས་པ་ནི་གང་ལགས།
བཅོམ་ལྡན་འདས་ཀྱིས་བཀའ་སྩལ་པ།
རྣམ་པ་ཐམས་ཅད་མཁྱེན་པ་ཉིད་ཐོབ་བར་བྱ་བ་ལ་ཉན་ཐོས་ཀྱི་ལམ་ནི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་ལམ་མ་ཡིན་ནོ།
།རང་སངས་རྒྱས་ཀྱི་ལམ་ནི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་ལམ་མ་ཡིན་ནོ།
།རྣམ་པ་ཐམས་ཅད་མཁྱེན་པ་ཉིད་ཐོབ་པར་བྱ་བ་ལ་ཤེས་རབ་ཀྱི་ཕ་རོལ་ཏུ་ཕྱིན་པ་སྔོན་དུ་འགྲོ་བའི་ཕ་རོལ་ཏུ་ཕྱིན་པ་དྲུག་ནི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་ལམ་སྟེ།
དེ་ནི་བྱང་ཆུབ་སེམས་དཔའི་ལམ་དང་ལམ་མ་ཡིན་པོའོ་[^705K]ཞེས་བྱ་བ་ནི་ལམ་དང་ལམ་མ་ཡིན་པའི་ངེས་པར་འཛིན་པའི་རྣམ་པར་རྟོག་པ་ཡིན་ནོ།།
།།གསོལ་པ།
བཅོམ་ལྡན་འདས་དེ་ལྟར་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ལམ་དང་ལམ་མ་ལགས་པ་སྟོན་པ་ནི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ལ་དོན་ཆེན་པོའི་སླད་དུ་ཉེ་བར་གནས་སོ།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་དེ་བཞིན་ནོ།
།དེ་དེ་བཞིན་ཏེ།
ཤེས་རབ་ཀྱི་ཕ་རོལ་ཏུ་ཕྱིན་པ་ནི་ལམ་དང་ལམ་མ་ཡིན་པ་སྟོན་པས་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ལ་དོན་ཆེན་པོའི་ཕྱིར་ཉེ་བར་གནས་སོ།
།ཤེས་རབ་ཀྱི་ཕ་རོལ་ཏུ་ཕྱིན་པ་ནི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ལ་དོན་ཚད་མེད་པའི་ཕྱིར་ཉེ་བར་གནས་སོ།
།ཤེས་རབ་ཀྱི་ཕ་རོལ་ཏུ་ཕྱིན་པ་ནི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ལ་དོན་གྲངས་མེད་པའི་ཕྱིར་ཉེ་བར་གནས་སོ[^706K]།
།ཤེས་རབ་ཀྱི་ཕ་རོལ་ཏུ་ཕྱིན་པ་ནི་དོན་དེ་ཡང་བརྗོད་མོད་ཀྱི་གཟུགས་ཡོངས་སུ་མི་འཛིན་ཏོ།
།ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་ཡོངས་སུ་མི་འཛིན་ཏོ།
།ཉན་ཐོས་དང་རང་སངས་རྒྱས་ཀྱི་སར་ནི་འགྱུར་བའི་བར་དུ་ཡོངས་སུ་གཟུང་བའི་ཕྱིར་ཉེ་བར་གནས་པ་མ་ཡིན་ནོ།
།ཤེས་རབ་ཀྱི་ཕ་རོལ་ཏུ་ཕྱིན་པ་འདི་ནི་བྱང་ཆུབ་སེམས་དཔའ་སེམས་དཔའ་ཆེན་པོ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་འཐོབ་པར་བྱེད་པ་མ་ཡིན་ནོ།
ཉན་ཐོས་ཀྱི་ས་དང་།
རང་སངས་རྒྱས་ཀྱི་ས་འདོར་བ་མ་ཡིན་ནོ།
།རྣམ་eཔ་ཐམས་ཅད་མཁྱེན་པ་ཉིད་དང་སྤྲོད་པ་མ་ཡིན་ནོ།
།དེ་ལྟར་ཆོས་ཀྱི་གནས་ཉིད་ཚད་མར་བྱས་ན་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ནི་ཆོས་གང་ཡང་བསྐྱེད་པ་མ་ཡིན་འགོག་པ་མ་ཡིན་ནོ།
།གསོལ་པ།
བཅོམ་ལྡན་འདས་དེ་ལྟར་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ཆོས་གང་ཡང་བསྐྱེད་པ་མ་ལགས་འགོག་པ་མ་ལགས་ན།
བཅོམ་ལྡན་འདས་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པས་ཇི་ལྟར་སྦྱིན་པ་ཡོངས་སུ་གཏང་[^707K]བར་བགྱི།
ཇི་ལྟར་ཚུལ་ཁྲིམས་བསྲུང་བར་བགྱི།
ཇི་ལྟར་བཟོད་པ་བསྒོམ་པར་[^708K]བགྱི།
ཇི་ལྟར་བརྩོན་འགྲུས་བརྩམ་པར་བགྱི།
ཇི་ལྟར་བསམ་གཏན་ལ་སྙོམས་པར་འཇུག་པར་བགྱི།
ཇི་ལྟར་ཤེས་རབ་བསྒོམ་པར་[^709K]བགྱི།བཅོམ་ལྡན་འདས་ཀྱིས་བཀའ་སྩལ་པ།
རྣམ་པ་ཐམས་ཅད་མཁྱེན་པ་ཉིད་དུ་དམིགས་ཏེ་སྦྱིན་པ་སྦྱིན་པར་བྱའོ།
།རྣམ་པ་ཐམས་ཅད་མཁྱེན་པ་ཉིད་དུ་དམིགས་ཏེ་ཚུལ་ཁྲིམས་བསྲུང་བར་བྱའོ།
།རྣམ་པ་ཐམས་ཅད་མཁྱེན་པ་ཉིད་དུ་དམིགས་ཏེ་བཟོད་པ་བསྒོམ་པར་བྱའོ།
།རྣམ་པ་ཐམས་ཅད་མཁྱེན་པ་ཉིད་དུ་དམིགས་ཏེ་བརྩོན་འགྲུས་བརྩམ་པར་བྱའོ།
།རྣམ་པ་ཐམས་ཅད་མཁྱེན་པ་ཉིད་དུ་དམིགས་ཏེ་བསམ་གཏན་ལ་སྙོམས་པར་འཇུག་པར་བྱའོ།
།རྣམ་པ་ཐམས་ཅད་མཁྱེན་པ་ཉིད་དུ་དམིགས་ཏེ་ཤེས་རབ་བསྒོམ་པར་བྱའོ།
།དེས་དགེ་བའི་རྩ་བ་དེ་དག་ཀྱང་སེམས་ཅན་ཐམས་ཅད་དང་ཐུན་མོང་དུ་བྱས་ཏེ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་བསྔོ་བར་བྱའོ།
།ཇི་ལྟར་འདི་ལ་བློ་རྣམ་པ་གསུམ་པོ་སྔོ་[^710K]བར་བྱེད་པ་དེ་ནི་སུ་ཞིག་ཡིན་ལ།
[^711K]བསྔོ་བར་བྱ་བ་ཡང་གང་ཡིན།
གང་དུ་ཡོངས་སུ་བསྔོ་བར་བྱ་བ་ཡིན་སྙམ་པར་མི་[^712K]འགྱུར་བ་དེ་ལྟར་ཡོངས་སུ་བསྔོ་བར་བྱ་སྟེ།
དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོའི་དགེ་བའི་རྩ་བ་དེ་དག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་བསྔོས་ན་ཕ་རོལ་ཏུ་ཕྱིན་པ་དྲུག་བསྒོམས་པ་[^713K]ཡོངས་སུ་རྫོགས་པར་འགྱུར་བ་ནས།
བྱང་ཆུབ་སེམས་དཔའ་སེམས་དཔའ་ཆེན་པོ་བྱམས་པ་བསྒོམས་པ་[^714K]ཡོངས་སུ་རྫོགས་པའི་བྱར་[^715K]དུ་འགྱུར་བ་eདང་།
རྣམ་པ་ཐམས་ཅད་མཁྱེན་པ་ཉིད་ཀྱི་བར་གྱི་བསྒོམས་པ་[^716K]ཡོངས་སུ་རྫོགས་པར་འགྱུར་རོ།
།བྱང་ཆུབ་སེམས་དཔའ་སེམས་དཔའ་ཆེན་པོ་གང་ཕ་རོལ་ཏུ་ཕྱིན་པ་དྲུག་དང་མ་བྲལ་བ་དེ་ནི་རྣམ་པ་ཐམས་ཅད་མཁྱེན་པ་ཉིད་དང་མ་བྲལ་བ་སྟེ།
དེ་བས་ན་བྱང་ཆུབ་སེམས་དཔའ་སེམས་དཔའ་ཆེན་པོ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་འདོད་པས་ཕ་རོལ་ཏུ་ཕྱིན་པ་དྲུག་ལ་སྤྱད་པར་བྱའོ།
།ཕ་རོལ་ཏུ་ཕྱིན་པ་དྲུག་ལ་སྤྱོད་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི་དགེ་བའི་རྩ་བ་ཐམས་ཅད་ཡོངས་སུ་རྫོགས་ནས་རྣམ་པ་ཐམས་ཅད་མཁྱེན་པ་ཉིད་ཐོབ་པར་འགྱུར་རོ།
།རབ་འབྱོར་དེ་ལྟ་བས་ན་བྱང་ཆུབ་སེམས་དཔའ་སེམས་དཔའ་ཆེན་པོ་ཕ་རོལ་ཏུ་ཕྱིན་པ་དྲུག་ལ་བརྩོན་པར་བྱའོ་ཞེས་བྱ་བ་ནི།
སྐྱེ་བ་དང་འགག་པའི་རྣམ་པར་རྟོག་པ་ཡིན་ནོ།།
།།གསོལ་པ།
བཅོམ་ལྡན་འདས་བྱང་ཆུབ་སེམས་དཔའ་སེམས་དཔའ་ཆེན་པོ་[^717K]ཇི་ལྟར་ཕ་རོལ་ཏུ་ཕྱིན་པ་དྲུག་ལ་བརྩོན་པར་བགྱི།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་གཟུགས་དང་ལྡན་པ་ཡང་མ་ཡིན་མི་ལྡན་པ་ཡང་མ་ཡིན།
ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་ལྡན་པ་ཡང་མ་ཡིན་མི་ལྡན་པ་ཡང་མ་ཡིན།
སྐྱེ་མཆེད་དང་།
ཁམས་དང་།
རྟེན་ཅིང་འབྲེལ་པར་འབྱུང་བ་ལྡན་པ་ཡང་མ་ཡིན་མི་ལྡན་པ་ཡང་མ་ཡིན།
ཕ་རོལ་ཏུ་ཕྱིན་པ་ཐམས་ཅད་དང་།
སྟོང་པ་ཉིད་ཐམས་ཅད་དང་།
བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་ལྡན་པ་ཡང་མ་ཡིན་མི་ལྡན་པ་ཡང་མ་ཡིན།
འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་བརྒྱད་དང་།
མཐར་གྱིས་གནས་པའི་སྙོམས་པར་འཇུག་པ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་དང་།
སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།
སངས་རྒྱས་ཀྱི་ཆོས་མ་འདྲེས་པ་རྣམས་ལྡན་པ་ཡང་མ་ཡིན་མི་ལྡན་པ་eཡང་མ་ཡིན།
རྣམ་པ་ཐམས་ཅད་མཁྱེན་པ་ཉིད་ཀྱི་བར་དུ་ལྡན་པ་ཡང་མ་ཡིན་མི་ལྡན་པ་ཡང་མ་ཡིན་ནོ་ཞེས་བྱ་བར་རབ་ཏུ་[^718K]བརྟག་པར་བྱ་སྟེ།
རབ་འབྱོར་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོས་ཕ་རོལ་ཏུ་ཕྱིན་པ་དྲུག་ལ་བརྩོན་པར་བྱའོ་ཞེས་བྱ་བ་ནི་ལྡན་པ་དང་མི་ལྡན་པའི་རྣམ་པར་རྟོག་པ་ཡིན་ནོ།།
།།རབ་འབྱོར་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོས་གཟུགས་ལ་གནས་པར་བྱའོ་ཞེས་བརྩོན་པར་མི་བྱའོ།
།ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་ལ་གནས་པར་བྱའོ་ཞེས་བརྩོན་པར་མི་བྱའོ།
།སྐྱེ་མཆེད་དང་།
ཁམས་དང་།
རྟེན་ཅིང་འབྲེལ་པར་འབྱུང་བ་ལ་གནས་པར་བྱའོ་ཞེས་བརྩོན་པར་མི་བྱའོ།
།ཕ་རོལ་ཏུ་ཕྱིན་པ་ཐམས་ཅད་དང་།
སྟོང་པ་ཉིད་ཐམས་ཅད་དང་།
བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་ལ་གནས་པར་བྱའོ་ཞེས་བརྩོན་པར་མི་བྱའོ།
།འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་དང་།
མཐར་གྱིས་གནས་པའི་སྙོམས་པར་འཇུག་པ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་རྣམས་ལ་གནས་པར་བྱའོ་ཞེས་བརྩོན་པར་མི་བྱའོ།
།སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།
སངས་རྒྱས་ཀྱི་ཆོས་མ་འདྲེས་པ་རྣམས་ལ་གནས་པར་བྱའོ་ཞེས་བརྩོན་པར་མི་བྱའོ།
།རྣམ་པ་ཐམས་ཅད་མཁྱེན་པ་ཉིད་ཀྱི་བར་ལ་གནས་པར་བྱའོ་ཞེས་བརྩོན་པར་མི་བྱའོ།
།དེ་ཅིའི་ཕྱིར་ཞེ་ན།
གཟུགས་ནི་གང་ལ་ཡང་མི་གནས་སོ།
།ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་ནི་གང་ལ་ཡང་མི་གནས་སོ།
།སྐྱེ་མཆེད་དང་།
ཁམས་དང་།
རྟེན་ཅིང་འབྲེལ་པར་འབྱུང་བ་ནི་གང་ལ་ཡང་མི་གནས་སོ།
།ཕ་རོལ་ཏུ་ཕྱིན་པ་ཐམས་ཅད་དང་།
སྟོང་པ་ཉིད་ཐམས་ཅད་དང་།
བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་ནི་གང་ལ་ཡང་མི་གནས་སོ།
།འཕགས་པའི་eབདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་དང་།
མཐར་གྱིས་གནས་པའི་སྙོམས་པར་འཇུག་པ་དང་།
རྣམ་པར་ཐར་པའི་སྒོ་སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་རྣམས་ནི་གང་ལ་ཡང་མི་གནས་སོ།
།སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།
སངས་རྒྱས་ཀྱི་ཆོས་མ་འདྲེས་པ་རྣམས་ནི་གང་ལ་ཡང་མི་གནས་སོ།
།རྣམ་པ་ཐམས་ཅད་མཁྱེན་པ་ཉིད་ཀྱི་བར་ནི་གང་[^719K]ལ་ཡང་མི་གནས་པ་སྟེ།
དེ་ལྟར་མི་གནས་པའི་ཚུལ་གྱིས་བྱང་ཆུབ་སེམས་དཔའ་སེམས་དཔའ་ཆེན་པོ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་བྱའོ་ཞེས་བྱ་བ་ནི་གཟུགས་ལ་སོགས་པ་ལ་གནས་པའི་རྣམ་པར་རྟོག་པ་ཡིན་ནོ།།
།།རབ་འབྱོར་འདི་ལྟ་སྟེ་དཔེར་ན།
སྐྱེས་བུ་ཞིག་ཤིང་ཏོག་ཨ་མྲའམ་པ་ན་ས་ཟ་བར་འདོད་ན་དེས་ཤིང་ཏོག་ཨ་མྲའམ་པ་ན་ས་བསྐྱེད་པར་བྱའོ།
།བསྐྱེད་ནས་ཀྱང་དུས་དུས་སུ་ཆུས་བཅུ་བར་བྱའོ།
།གནོད་པ་བསལ་ལོ།
།དེ་རྒྱུ་རྐྱེན་ཚོགས་པའི་དབང་གིས་མཐར་གྱིས་འཕེལ་ནས་ཤིང་ཏོག་ཨ་མྲའམ་ཤིང་ཏོག་པ་ན་ས་ཡོད་པར་འགྱུར་ཏེ།
དེ་ཤིང་ཏོག་པ་ན་ས་ཟ་བར་འགྱུར་རོ།
།རབ་འབྱོར་དེ་བཞིན་དུ་བྱང་ཆུབ་སེམས་དཔའ་སེམས་དཔའ་ཆེན་པོ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་འདོད་པས་ཀྱང་ཕ་རོལ་ཏུ་ཕྱིན་པ་དྲུག་ལ་བསླབས་ཏེ།
སེམས་ཅན་རྣམས་སྦྱིན་པས་རྗེས་སུ་གཟུང་བར་[^720K]བྱའོ།
།ཚུལ་ཁྲིམས་དངབཟོད་པ་དང་།
བརྩོན་འགྲུས་དང་།
བསམ་གཏན་དང་།
ཤེས་རབ་ཀྱིས་རྗེས་སུ་གཟུང་བར་[^721K]བྱའོ།
།སེམས་ཅན་རྣམས་འཁོར་བ་ལས་ཡོངས་སུ་དགྲོལ་བར་བྱའོ་ཞེས་བྱ་བ་ནི་རིགས་རྣམ་པར་འཇིག་པའི་རྣམ་པར་རྟོག་པ་ཡིན་ནོ།།
།།རབ་འབྱོར་དེ་ལྟ་བས་ན་བྱང་ཆུབ་སེམས་དཔའ་སེམས་དཔའ་ཆེན་པོ་གཞན་གྱི་དྲིང་མི་འཇོག་པར་འདོད་པ་དང་།
སངས་རྒྱས་ཀྱི་ཞིང་ཡོངས་སུ་སྦྱང་བར་འདོད་པ་དང་།eསྙིང་པོ་བྱང་ཆུབ་ལ་འདུག་པར་འདོད་པ་དང་།
ཆོས་ཀྱི་འཁོར་ལོ་བསྐོར་བར་འདོད་པས་ཕ་རོལ་ཏུ་ཕྱིན་པ་དྲུག་ལ་བསླབ་པར་བྱའོ།
།གསོལ་པ།
བཅོམ་ལྡན་འདས་ཤེས་རབ་ཀྱི་ཕ་རོལ་ཏུ་ཕྱིན་པས་ཤེས་རབ་ཀྱི་ཕ་རོལ་ཏུ་ཕྱིན་པ་ལ་བསླབ་པར་བྱའོ་ཞེས་གསུང་ངམ།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་ཤེས་རབ་ཀྱི་ཕ་རོལ་ཏུ་ཕྱིན་པས་ཤེས་རབ་ཀྱི་ཕ་རོལ་ཏུ་ཕྱིན་པ་ལ་བསླབ་པར་བྱའོ་ཞེས་སྨྲས་པའོ[^722K]།
།ཆོས་ཐམས་ཅད་ལ་དབང་དུ་འགྱུར་བ་འཐོབ་པར་འདོད་པས་ཤེས་རབ་ཀྱི་ཕ་རོལ་ཏུ་ཕྱིན་པ་ལ་བསླབ་པར་བྱའོ་ཞེས་སྨྲའོ་ཞེས་བྱ་བ་ནི་དོན་དུ་གཉེར་བ་མེད་པ་ལ་རྣམ་པར་རྟོག་པ་ཡིན་ནོ།།
།།དེ་ཅིའི་ཕྱིར་ཞེ་ན།
གང་གི་[^723K]ཆོས་ཐམས་ཅད་ལ་དབང་དུ་འགྱུར་བའི་ས་ཐོབ་པར་འགྱུར་བ་དེ་ནི་ཤེས་རབ་ཀྱི་ཕ་རོལ་ཏུ་ཕྱིན་པའོ།
།ཤེས་རབ་ཀྱི་ཕ་རོལ་ཏུ་ཕྱིན་པ་འདི་ནི་ཆོས་ཐམས་ཅད་ཀྱི་སྒོ་སྟེ།
འདི་ལྟ་སྟེ་དཔེར་ན་རྒྱ་མཚོ་ཆེན་པོ་ནི་ཆུ་ཀླུང་ཐམས་ཅད་ཀྱི་སྒོའོ།
།དེ་བཞིན་དུ་ཤེས་རབ་ཀྱི་ཕ་རོལ་ཏུ་ཕྱིན་པ་ཡང་ཆོས་ཐམས་ཅད་ཀྱི་སྒོ་སྟེ།
གང་ཟག་ཉན་ཐོས་ཀྱི་ཐེག་པ་པའམ།
རང་སངས་རྒྱས་ཀྱི་ཐེག་པ་པའམ།
བྱང་ཆུབ་སེམས་དཔའི་ཐེག་པ་པ་རྣམས་ཀྱིས་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ཉིད་ལ་བསླབ་པར་བྱའོ།
།རབ་འབྱོར་དེ་བས་ན་བྱང་ཆུབ་སེམས་དཔའ་སེམས་དཔའ་ཆེན་པོས་སྦྱིན་པའི་ཕ་རོལ་ཏུ་ཕྱིན་པ་ལ་བསླབ་པར་བྱའོ།
།ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་།
བཟོད་པའི་ཕ་རོལ་ཏུ་ཕྱིན་པ་དང་།
བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་།
བསམ་གཏན་གྱི་ཕ་རོལ་ཏུ་ཕྱིན་པ་དང་།
ཤེས་རབ་ཀྱི་ཕ་རོལ་ཏུ་ཕྱིན་པ་ལ་བསླབ་པར་བྱའོ།
།ནང་སྟོང་པ་ཉིད་ལ་བསླབ་པར་བྱའོ།
།ཕྱི་སྟོང་པ་ཉིད་ལ་བསླབ་པར་བྱའོ།
།ཕྱི་ནང་སྟོང་པ་ཉིད་ལ་བསླབ་པར་བྱའོ།
།དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་བར་ལ་བསླབ་པར་བྱའོ།
།དྲན་པ་ཉེ་བར་གཞག་པ་བཞི་ལ་བསླབ་པར་བྱའོ།
།ཡང་དག་པར་སྤོང་བ་དང་།
རྫུ་འཕྲུལ་གྱི་རྐང་པ་དང་།
དབང་པོ་དང་།
སྟོབས་དང་།
བྱང་ཆུབ་ཀྱི་ཡན་ལག་དང་།
འཕགས་པའི་ལམ་ཡན་ལག་བརྒྱད་པ་ལ་བསླབ་པར་བྱའོ།
།འཕགས་པའི་བདེན་པ་དང་།eབསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་བརྒྱད་དང་།
མཐར་གྱིས་གནས་པའི་སྙོམས་པར་འཇུག་པ་དགུ་[^724K]དང་།
རྣམ་པར་ཐར་པའི་སྒོ་སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་རྣམས་[^725K]ལ་བསླབ་པར་བྱའོ།
།དེ་བཞིན་གཤེགས་པའི་སྟོབས་བཅུ་[^726K]དང་།
མི་འཇིགས་པ་དང་།
སོ་སོ་ཡང་དག་པར་རིག་པ་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་བཅྭ་བརྒྱད་ལ་བསླབ་པར་བྱའོ།
།རྣམ་པ་ཐམས་ཅད་མཁྱེན་པ་ཉིད་ཀྱི་བར་ལ་བསླབ་པར་བྱའོ་ཞེས་བྱ་བ་ནི་རྒྱུ་མེད་པ་ལ་རྣམ་པར་རྟོག་པ་ཡིན་ནོ།།
།།རབ་འབྱོར་འདི་ལྟ་སྟེ་དཔེར་ན།
འཕོང་གི་སློབ་དཔོན་ལག་ཚོད་དང་འབྱོར་པའི་གཞུ་ཐོགས་པ་ནི་དགྲ་དང་ཕྱིར་རྒོལ་བ་རྣམས་ཀྱིས་ཐུབ་པར་དཀའོ།
།རབ་འབྱོར་དེ་བཞིན་དུ་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པ་ཡང་བདུད་དམ་བདུད་ཀྱི་རིས་ཀྱི་ལྷ་རྣམས་ཀྱིས་ཐུབ་པར་དཀའོ།
།རབ་འབྱོར་དེ་ལྟ་བས་ན་བྱང་ཆུབ་སེམས་དཔའ་སེམས་དཔའ་ཆེན་པོ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་འདོད་པས་ཤེས་རབ་ཀྱི་ཕ་རོལ་ཏུ་ཕྱིན་པ་ལ་བསླབ་པར་བྱའོ།
།དེ་ལྟར་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པ་དེ་ལ་འདས་པ་དང་།
མ་འོངས་པ་དང་།
ད་ལྟར་བྱུང་བའི་སངས་རྒྱས་བཅོམ་ལྡན་འདས་རྣམས་དགོངས་པ་མཛད་དོ།
།གསོལ་པ།
སངས་རྒྱས་བཅོམ་ལྡན་འདས་རྣམས་ནི་[^727K]ཇི་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་སྦྱིན་པའི་ཕ་རོལ་ཏུ་ཕྱིན་པ་ལ་སྤྱོད་པ་ལ་དགོངས་པ་མཛད།
ཇི་ལྟར་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་།
བཟོད་པའི་ཕ་རོལ་ཏུ་ཕྱིན་པ་དང་།
བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་།
བསམ་གཏན་གྱི་ཕ་རོལ་ཏུ་ཕྱིན་པ་དང་།
ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པ་ལ་དགོངས་པ་མཛད།
ཇི་ལྟར་ནང་སྟོང་པ་ཉིད་ལ་སྤྱོད་པ་ལ་དགོངས་པ་མཛད།
ཇི་ལྟར་དངོས་པ་མེད་པའི་ངོ་བོ་ཉིད་སྟོང་པ་ཉིད་ཀྱི་བར་ལ་སྤྱོད་པ་ལ་དགོངས་པ་མཛད།eཇི་ལྟར་དྲན་པ་ཉེ་བར་གཞག་པ་དང་།
ཡང་དག་པར་སྤོང་བ་དང་།
རྫུ་འཕྲུལ་གྱི་རྐང་པ་དང་།
དབང་པོ་དང་།
སྟོབས་དང་།
བྱང་ཆུབ་ཀྱི་ཡན་ལག་དང་།
འཕགས་པའི་ལམ་ཡན་ལག་བརྒྱད་པ་ལ་སྤྱོད་པ་ལ་དགོངས་པ་མཛད།
ཇི་ལྟར་འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་དང་།
མཐར་གྱིས་གནས་པའི་སྙོམས་པར་འཇུག་པ་དང་།
རྣམ་པར་ཐར་པའི་སྒོ་སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
།གཟུངས་ཀྱི་སྒོ་རྣམས་ལ་སྤྱོད་པ་ལ་དགོངས་པ་མཛད།
ཇི་ལྟར་དེ་བཞིན་གཤེགས་པའི་སྟོབས་དང་།
མི་འཇིགས་པ་དང་།
སོ་སོ་ཡང་དག་པར་རིག་པ་དང་།
སངས་རྒྱས་ཀྱི་ཆོས་མ་འདྲེས་པ་བཅྭ་བརྒྱད་ལ་སྤྱོད་པ་ལ་དགོངས་པ་མཛད།
ཇི་ལྟར་རྣམ་པ་ཐམས་ཅད་མཁྱེན་པ་ཉིད་ཀྱི་བར་ལ་སྤྱོད་པ་ལ་དགོངས་པ་མཛད།
བཅོམ་ལྡན་འདས་ཀྱིས་བཀའ་་པ།
རབ་འབྱོར་འདི་ལ་སངས་རྒྱས་བཅོམ་ལྡན་འདས་རྣམས་ནི་བྱང་ཆུབ་སེམས་དཔའ་སེམས་དཔའ་ཆེན་པོ་སྦྱིན་པའི་ཕ་རོལ་ཏུ་ཕྱིན་པ་ལ་སྤྱོད་པ་ལ་དགོངས་པ་མཛད་དེ།
ཅི་ནས་ཀྱང་སྦྱིན་པ་མི་དམིགས་པ་དེ་ལྟར་དགོངས་པ་མཛད་དོ།
།ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་།
བཟོད་པའི་ཕ་རོལ་ཏུ་ཕྱིན་པ་དང་།
བརྩོན་འགྲུས་[^728K]ཀྱི་ཕ་རོལ་ཏུ་ཕྱིན་པ་དང་།
བསམ་གཏན་གྱི་ཕ་རོལ་ཏུ་ཕྱིན་པ་དང་།
ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པ་ལ་དགོངས་པ་མཛད་དེ།
ཅི་ནས་ཀྱང་ཤེས་རབ་ཀྱི་ཕ་རོལ་ཏུ་ཕྱིན་པ་[^729K]མི་དམིགས་པ་དེ་ལྟར་དགོངས་པ་མཛད་དོ།
།ནང་སྟོང་པ་ཉིད་ལ་སྤྱོད་པ་ལ་དགོངས་པ་མཛད་དེ།ཅི་ནས་ཀྱང་ནང་སྟོང་པ་ཉིད་མི་དམིགས་པ་དེ་ལྟར་དགོངས་པ་མཛད་དོ།
།དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་བར་དུ་སྤྱོད་པ་ལ་དགོངས་པ་མཛད་དེ།
ཅི་ནས་ཀྱང་དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་བར་དུ་[^730K]མི་དམིགས་པ་དེ་ལྟར་དགོངས་པ་མཛད་དོ།
།དྲན་པ་ཉེ་བར་གཞག་པ་རྣམས་ལ་སྤྱོད་པ་ལ་དགོངས་པ་མཛད་དེ།
ཅི་ནས་ཀྱང་eདྲན་པ་ཉེ་བར་གཞག་པ་རྣམས་མི་དམིགས་པ་དེ་ལྟར་དགོངས་པ་མཛད་དོ།
།ཡང་དག་པར་སྤོང་བ་དང་།
རྫུ་འཕྲུལ་གྱི་རྐང་པ་དང་།
དབང་པོ་དང་།
སྟོབས་དང་།
བྱང་ཆུབ་ཀྱི་ཡན་ལག་དང་།
འཕགས་པའི་ལམ་ཡན་ལག་བརྒྱད་པ་ལ་སྤྱོད་པ་ལ་དགོངས་པ་མཛད་དེ།
ཅི་ནས་ཀྱང་འཕགས་པའི་ལམ་ཡན་ལག་བརྒྱད་པ་མི་དམིགས་པ་དེ་ལྟར་དགོངས་པ་མཛད་དོ།
།འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་བརྒྱད་དང་།
མཐར་གྱིས་གནས་པའི་སྙོམས་པར་འཇུག་པ་དགུ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུགས་ཀྱི་སྒོ་རྣམས་ལ་སྤྱོད་པ་ལ་དགོངས་པ་མཛད་དེ།
ཅི་ནས་ཀྱང་གཟུངས་ཀྱི་སྒོ་རྣམས་ནི་[^731K]མི་དམིགས་པ་དེ་ལྟར་དགོངས་པ་མཛད་དོ།
།དེ་བཞིན་གཤེགས་པའི་སྟོབས་བཅུ་[^732K]དང་།
མི་འཇིགས་པ་དང་།
སོ་སོ་ཡང་དག་པར་རིག་པ་དང་།
སངས་རྒྱས་ཀྱི་ཆོས་མ་འདྲེས་པ་བཅྭ་བརྒྱད་ལ་སྤྱོད་པ་ལ་དགོངས་པ་མཛད་དེ།
ཅི་ནས་ཀྱང་སངས་རྒྱས་ཀྱི་ཆོས་མ་འདྲེས་པ་བཅྭ་བརྒྱད་མི་དམིགས་པ་དེ་ལྟར་དགོངས་པ་མཛད་དོ།
།རྣམ་པ་ཐམས་ཅད་མཁྱེན་པ་ཉིད་ཀྱི་བར་དུ་སྤྱོད་པ་ལ་དགོངས་པ་མཛད་དེ།
ཅི་ནས་ཀྱང་རྣམ་པ་ཐམས་ཅད་མཁྱེན་པ་ཉིད་མི་དམིགས་པ་དེ་ལྟར་དགོངས་པ་མཛད་དེ།དེ་ལྟར་མི་དམིགས་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ལ་དགོངས་པ་མཛད་དོ།
།རབ་འབྱོར་གཞན་ཡང་སངས་རྒྱས་བཅོམ་ལྡན་འདས་རྣམས་ནི་བྱང་ཆུབ་སེམས་དཔའ་སེམས་དཔའ་ཆེན་པོ་ལ་གཟུགས་སུ་དགོངས་པ་མི་མཛད་དོ།
།ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པར་དགོངས་པ་[^733K]མི་མཛད་དོ།
།སྐྱེ་མཆེད་དང་།
ཁམས་དང་།
རྟེན་ཅིང་འབྲེལ་བར་འབྱུང་བར་དགོངས་པ་མི་མཛད་དོ།
།སྦྱིན་པའི་ཕ་རོལ་ཏུ་ཕྱིན་པར་དགོངས་པ་མི་མཛད་དོ།
།ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་།
བཟོད་པའི་ཕ་རོལ་ཏུ་ཕྱིན་པ་དང་།
བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་།་།
བསམ་གཏན་eགྱི་ཕ་རོལ་ཏུ་ཕྱིན་པ་དང་།
ཤེས་རབ་ཀྱི་ཕ་རོལ་ཏུ་ཕྱིན་པར་དགོངས་པ་མི་མཛད་དོ།
།ནང་སྟོང་པ་ཉིད་དུ་དགོངས་པ་མི་མཛད་དོ།
།ཕྱི་སྟོང་པ་ཉིད་དུ་དགོངས་པ་མི་མཛད་དོ།
།དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་བར་དུ་དགོངས་པ་མི་མཛད་དོ།
།དྲན་པ་ཉེ་བར་གཞག་པ་དང་།
ཡང་དག་པར་སྤོང་བ་དང་།
རྫུ་འཕྲུལ་གྱི་རྐང་པ་དང་།
དབང་པོ་དང་།
སྟོབས་དང་།
བྱང་ཆུབ་ཀྱི་ཡན་ལག་དང་།
འཕགས་པའི་ལམ་ཡན་ལག་བརྒྱད་པར་དགོངས་པ་མི་མཛད་དོ།
།འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དངགཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་དང་།
མཐར་གྱིས་གནས་པའི་སྙོམས་པར་འཇུག་པ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོར་དགོངས་པ་མི་མཛད་དོ།
།སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།
སངས་རྒྱས་ཀྱི་ཆོས་མ་འདྲེས་པ་རྣམས་སུ་དགོངས་པ་མི་མཛད་དོ།
།རྣམ་པ་ཐམས་ཅད་མཁྱེན་པ་ཉིད་ཀྱི་བར་དུ་དགོངས་པ་མི་མཛད་དོ་ཞེས་བྱ་བ་ནི་ཕྱིར་རྒོལ་བའི་ཆོས་ལ་དམིགས་པའི་རྣམ་པར་རྟོག་པ་ཡིན་ཏེ།
འདི་དག་གིས་ནི་འཛིན་པའི་རྟོག་པ་གཉིས་[^734K]རྣམ་པ་དགུ་གསུངས་པ་ཡིན་ནོ།།
།།དེ་ནས་ལྷའི་དབང་པོ་བརྒྱ་བྱིན་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ།
།བཅོམ་ལྡན་འདས་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ནི་ཟབ་པ་སྟེ།བཅོམ་ལྡན་འདས་བྱང་ཆུབ་སེམས་དཔའ་སེམས་དཔའ་ཆེན་པོ་གང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་འཚལ་བ་དེ་དག་ནི་དཀའ་བ་བགྱིད་པའོ།
དེ་ཅིའི་སླད་དུ་ཞེ་ན།
བཅོམ་ལྡན་འདས་དེ་བཞིན་ཉིད་ལ་གནས་པ་ཞེས་བགྱི་བ་ནི་འགའ་ཡང་མ་མཆིས་ཏེ།བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་[^735K]ཡང་འགའ་ཡང་མ་མཆིས།
ཆོས་སྟོན་པ་ཡང་འགའ་ཡང་མ་མཆིས་མོད་ཀྱི།
དེ་ལྟ་ན་[^736K]ཡང་དེ་[^737K]ཞུམ་པར་མི་འགྱུར་ཞིང་ནེམ་ནུར་དུ་eའགྱུར་བའམ་རྨོངས་པར་འགྱུར་བ་མ་མཆིས་པའི་སླད་དུའོ།
།དེ་ནས་གནས་བརྟན་རབ་འབྱོར་གྱིས་ལྷའི་དབང་པོ་བརྒྱ་བྱིན་ལ་འདི་སྐད་ཅེས་སྨྲས་སོ།
།ཀཽ་ཤི་ཀ་གང་ཁྱོད་ཀྱིས་འདི་སྐད་དུ་བཅོམ་ལྡན་འདས་བྱང་ཆུབ་སེམས་དཔའ་སེམས་དཔའ་ཆེན་པོ་ཆོས་ཟབ་མོ་འདི་དག་ལ་ནེམ་ནུར་དུ་མི་འགྱུར།
རྨོངས་པར་མི་འགྱུར་བ་ནི་དཀའ་བ་བགྱིད་པའོ་ཞེས་གསོལ་པ་ནི།
ཀཽ་ཤི་ཀ་ཆོས་ཐམས་ཅད་སྟོང་པ་ཉིད་ཡིན་ན་དེ་ལ་ནེམ་ནུར་དུ་འགྱུར་བའམ།
རྨོངས་པར་འགྱུར་བ་ལྟ་སུ་ཞིག་[^738K]ཡོད།བརྒྱ་བྱིན་གྱིས་སྨྲས་པ།
གནས་བརྟན་རབ་འབྱོར་ནི་གང་ཅི་སྟོན་ཀྱང་དེ་ཐམས་ཅད་ནི་སྟོང་པ་ཉིད་ལས་བརྩམས་ཤིང་སྟོན་ཏེ།
ཅི་ལ་ཡང་ཆགས་པ་མེད་དོ།
།འདི་ལྟ་སྟེ་དཔེར་ན་བར་སྣང་ལ་འཕངས་པའི་མདའ་ནི་ཅི་ལ་ཡང་ཆགས་པ་མེད་དོ།
།དེ་བཞིན་དུ་གནས་བརྟན་རབ་འབྱོར་གྱིས་ཆོས་བསྟན་པ་ཡང་ཅི་ལ་ཡང་ཆགས་པ་མེད་དོ།
།དེ་ནས་ལྷའི་དབང་པོ་བརྒྱ་བྱིན་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ།
།བཅོམ་ལྡན་འདས་ཅི་ལགས།
བདག་གིས་དེ་སྐད་དུ་གསོལ་ཏེ[^739K]།
དེ་སྐད་དུ་བརྗོད་པས་བཅོམ་ལྡན་འདས་ཀྱིས་གསུངས་པའི་རྗེས་སུ་བརྗོད་པ་དང་།
ཆོས་རྗེས་སུ་[^740K]བརྗེད་ཅིང་ཆོས་ཀྱིས་གཉེར་བའི་ཆོས་ཉིད་ཡང་དག་པར་ལུང་བསྟན་པས་ལུང་བསྟན་པར་འགྱུར་བ་ལགས་སམ།
བཅོམ་ལྡན་འདས་ཀྱིས་བཀའ་སྩལ་པ།
ཀཽ་ཤི་ཀ་གང་ཁྱོད་ཀྱིས་དེ་སྐད་དུ་སྨྲས་ཏེ་དེ་སྐད་དུ་བརྗོད་པས་དེ་བཞིན་གཤེགས་པས་གསུངས་པའི་རྗེས་སུ་བརྗོད་པས།
[^741K]ཆོས་སུ་བརྗོད་ཅིང་ཆོས་སུ་གཉེར་བའི་ཆོས་ཉིད་ལུང་བསྟན་པར་འགྱུར་རོ།
།བརྒྱ་བྱིན་གྱིས་གསོལ་པ།
བཅོམ་ལྡན་འདས་གནས་བརྟན་རབ་འབྱོར་འདིས་ཅི་དང་ཅི་སྤོབས་པ་དེ་ཐམས་ཅད་སྟོང་པ་ཉིད་ལས་བརྩམས་ཤིང་སྤོབས།
མཚན་མ་མ་མཆིས་པ་ཉིད་ལས་བརྩམས་ཤིང་སྤོབས།
སྨོན་པ་མ་མཆིས་པ་ཉིད་ལས་བརྩམས་ཤིང་སྤོབས་པ་དང་།
སྦྱིན་པའི་ཕ་རོལ་ཏུ་ཕྱིན་པ་ཉིད་ལས་བརྩམས་ཤིང་སྤོབས།ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་།
བཟོད་པའི་ཕ་རོལ་ཏུ་ཕྱིན་པ་དང་།
བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་།
བསམ་གཏན་གྱི་ཕ་རོལ་ཏུ་ཕྱིན་པ་དང་།
ཤེས་རབ་ཀྱི་ཕ་རོལ་ཏུ་ཕྱིན་eཔ་ཉིད་བརྩམས་ཤིང་སྤོབས་པ་དང་།
ནང་སྟོང་པ་ཉིད་བརྩམས་ཤིང་སྤོབས་པ་དང་།
དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་བར་དུ་བརྩམས་ཤིང་སྤོབས་པ་དང་།
དྲན་པ་ཉེ་བར་གཞག་པ་རྣམས་བརྩམས་ཤིང་སྤོབས་པ་སྤོབས་པ་དང[^742K]།
ཡང་དག་པར་སྤོང་བ་རྣམས་དང་།རྫུ་འཕྲུལ་གྱི་རྐང་པ་རྣམས་དང་།
དབང་པོ་རྣམས་དང་།
སྟོབས་རྣམས་དང་།
བྱང་ཆུབ་ཀྱི་ཡན་ལག་རྣམས་དང་།
འཕགས་པའི་ལམ་ཡན་ལག་བརྒྱད་པ་བརྩམས་ཤིང་སྤོབས་པ་དང་།
འཕགས་པའི་བདེན་པ་རྣམས་དང་།
བསམ་གཏན་རྣམས་དང་།
ཚད་མེད་པ་རྣམས་དང་།
གཟུགས་མེད་པའི་སྙོམས་པར་འཇུག་པ་རྣམས་བརྩམས་ཤིང་སྤོབས་པ་དང་།
རྣམ་པར་ཐར་པ་རྣམས་དང་།
མཐར་གྱིས་གནས་པའི་སྙོམས་པར་འཇུག་པ་རྣམས་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་རྣམས་དང་།
ཏིང་ངེ་འཛིན་རྣམས་དང་།
གཟུངས་ཀྱི་སྒོ་རྣམས་བརྩམས་ཤིང་སྤོབས་པ་དང་།
དེ་བཞིན་གཤེགས་པའི་སྟོབས་རྣམས་དང་།
མི་འཇིགས་པ་རྣམས་དང་།
སོ་སོ་ཡང་དག་པར་རིག་པ་རྣམས་དང་།
སངས་རྒྱས་ཀྱི་ཆོས་མ་འདྲེས་པ་རྣམས་བརྩམས་ཤིང་སྤོབས་པ་དང་།
རྣམ་པ་ཐམས་ཅད་མཁྱེན་པ་ཉིད་ཀྱི་བར་དུ་བརྩམས་ཤིང་སྤོབས་པ་ངོ་མཚར་ཆེའོ།
།བཅོམ་ལྡན་འདས་ཀྱིས་བཀའ་སྩལ་པ།
ཀཽ་ཤི་ཀ་གནས་བརྟན་རབ་འབྱོར་སྟོང་པ་ཉིད་ལ་རྣམ་པར་སྤྱོད་པས་སྦྱིན་པའི་ཕ་རོལ་ཏུ་ཕྱིན་པ་ཉིད་ཀྱང་མི་དམིགས་ན།
གང་སྦྱིན་པའི་ཕ་རོལ་ཏུ་ཕྱིན་པ་ལ་སྤྱོད་པ་ལྟ་ཅི་སྨོས།
ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་།
བཟོད་པའི་ཕ་རོལ་ཏུ་ཕྱིན་པ་དང་།
བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་།
བསམ་གཏན་གྱི་ཕ་རོལ་ཏུ་ཕྱིན་པ་དང་།
ཤེས་རབ་ཀྱི་ཕ་རོལ་ཏུ་ཕྱིན་པ་ཉིད་ཀྱང་མི་དམིགས་ན།
གང་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པ་ལྟ་ཅི་སྨོས།
ནང་སྟོང་པ་ཉིད་ཀྱང་མི་དམིགས་ན།
གང་ནང་སྟོང་པ་ཉིད་ཀྱང་སྒོམ་པ་ལྟ་ཅི་སྨོས།
དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་བར་དུ་ཡང་མི་དམིགས་ན།
གང་དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་བར་ལ་སྒོམ་པ་ལྟ་ཅི་སྨོས།
དྲན་པ་ཉེ་བར་གཞག་པ་རྣམས་ཀྱང་མི་དམིགས་ན།
གང་དྲན་པ་ཉེ་བར་གཞག་པ་རྣམས་སྒོམ་པ་ལྟ་ཅི་སྨོས།
ཡང་དག་པར་སྤོང་བ་རྣམས་དང་།
རྫུ་འཕྲུལ་གྱི་རྐང་པ་རྣམས་དང་།
དབང་པོ་རྣམས་དང་།
སྟོབས་རྣམས་དང་།
བྱང་ཆུབ་ཀྱི་ཡན་ལག་རྣམས་དང་།
འཕགས་པའི་ལམ་ཡན་ལག་བརྒྱད་པ་ཡང་མི་དམིགས་ན།
གང་འཕགས་པའི་ལམ་ཡན་ལག་བརྒྱད་པ་ལ་སྒོམ་པ་ལྟ་ཅི་སྨོས།
འཕགས་པའི་བདེན་པ་རྣམས་དང་།
བསམ་གཏན་རྣམས་དང་།
ཚད་མེད་པ་རྣམས་དང་།
གཟུགས་མེད་པའི་སྙོམས་པར་འཇུག་པ་རྣམས་ཀྱང་མི་དམིགས་ན།
གང་གཟུགས་མེད་པའི་སྙོམས་པར་འཇུག་པ་རྣམས་ལ་སྒོམ་པ་ལྟ་ཅི་སྨོས།
རྣམ་པར་ཐར་པ་རྣམས་དང་།
མཐར་གྱིས་གནས་པའི་སྙོམས་པར་འཇུག་པ་རྣམས་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་རྣམས་དང་།
ཏིང་ངེ་འཛིན་རྣམས་དང་།
གཟུངས་ཀྱི་སྒོ་རྣམས་ཀྱང་མི་དམིགས་ན།
གང་གཟུངས་ཀྱི་སྒོ་རྣམས་ལ་སྒོམ་པ་ལྟ་ཅི་སྨོས།
དེ་བཞིན་གཤེགས་པའི་སྟོབས་རྣམས་ཀྱང་མི་དམིགས་ན།
གང་དེ་བཞིན་གཤེགས་པའི་སྟོབས་རྣམས་མངོན་པར་སྒྲུབ་པ་ལྟ་ཅི་སྨོས།
མི་འཇིགས་པ་རྣམས་ཀྱང་མི་དམིགས་ན།
གང་མི་འཇིགས་པ་རྣམས་མངོན་པར་སྒྲུབ་པ་ལྟ་ཅི་སྨོས།
སོ་སོ་ཡང་དག་པར་རིག་པ་རྣམས་ཀྱང་མི་དམིགས་ན།
གང་སོ་སོ་ཡང་དག་པར་རིག་པ་རྣམས་མངོན་པར་སྒྲུབ་པ་ལྟ་ཅི་སྨོས།
སྙིང་རྗེ་ཆེན་པོ་ཉིད་ཀྱང་མི་དམིགས་ན།
གང་སྙིང་རྗེ་ཆེན་པོ་ལ་རྣམ་པར་སྤྱོད་པ་ལྟ་ཅི་སྨོས།
སངས་རྒྱས་ཀྱི་ཆོས་མ་འདྲེས་པ་རྣམས་ཀྱང་མི་དམིགས་ན།
གང་སངས་རྒྱས་ཀྱི་ཆོས་མ་འདྲེས་པ་རྣམས་མངོན་པར་སྒྲུབ་པ་ལྟ་ཅི་སྨོས།
བྱང་ཆུབ་ཉིད་ཀྱང་མི་དམིགས་ན།
གང་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་[^743K]ལྟ་ཅི་སྨོས།
རྣམ་པ་ཐམས་ཅད་མཁྱེན་པ་ཉིད་ཀྱང་མི་དམིགས་ན།
གང་རྣམ་པ་ཐམས་ཅད་མཁྱེན་པ་ཉིད་རྗེས་སུ་[^744K]ཐོབ་པ་ལྟ་ཅི་སྨོས།
དེ་བཞིན་གཤེགས་པ་ཉིད་ཀྱང་མི་དམིགས་ན།
གང་དེ་བཞིན་གཤེགས་པར་འགྱུར་བ་ལྟ་ཅི་སྨོས།མ་སྐྱེས་པ་ཉིད་ཀྱང་མི་eདམིགས་ན།
གང་མ་སྐྱེས་པ་མངོན་དུ་བྱེད་པ་ལྟ་ཅི་སྨོས།
མཚན་[^745K]རྣམས་ཀྱང་མི་དམིགས་ན།
གང་གི་[^746K]ལུས་ལ་མཚན་ཡོད་པར་འགྱུར་བ་ལྟ་ཅི་སྨོས།
དཔེ་བྱད་རྣམས་ཀྱང་མི་དམིགས་ན།
གང་གི་[^747K]ལུས་ལ་དཔེ་བྱད་ཡོད་པར་འགྱུར་བ་ལྟ་ཅི་སྨོས།
དེ་ཅིའི་ཕྱིར་ཞེ་ན།
ཀཽ་ཤི་ཀ་གནས་བརྟན་རབ་འབྱོར་ནི་ཆོས་ཐམས་ཅད་དབེན་པ་ལ་གནས་པ་སྟེ།
དམིགས་སུ་མེད་པ་ལ་གནས་པ།
[^748K]སྟོང་པ་ཉིད་ལ་གནས་པ།
མཚན་མ་མེད་པ་ལ་རྣམ་པར་སྤྱོད་པ།
སྨོན་པ་མེད་པ་ལ་རྣམ་པར་སྤྱོད་པ་སྟེ།
ཀཽ་ཤི་ཀ་གནས་བརྟན་རབ་འབྱོར་གྱི་གནས་པ་གང་ཡིན་པ་དེས་ནི་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་རྣམ་པར་སྤྱོད་པ་དང་།
ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་རྣམ་པར་སྤྱོད་པ་ལ་བརྒྱའི་ཆར་ཡང་ཉེ་བར་མི་འགྲོའོ[^749K]།
།སྟོང་གི་ཆ་དང་།
བརྒྱ་ཕྲག་སྟོང་གི་ཆ་དང་།
གྲངས་དང་།
ཆ་དང་།
བགྲང་བ་[^750K]དང་།
རྒྱུ་དང་།
དཔེར་ཡང་ཉེ་བར་[^751K]མི་འགྲོའོ།
།དེ་ཅིའི་ཕྱིར་ཞེ་ན།
དེ་བཞིན་གཤེགས་པའི་རྣམ་པར་སྤྱོད་པ་མ་གཏོགས་པར་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་རྣམ་པར་སྤྱོད་པ་གང་ཡིན་པ་དང་།ཉན་ཐོས་རྣམས་ཀྱི་རྣམ་པར་སྤྱོད་པ་གང་ཡིན་པ་དང་།
རང་སངས་རྒྱས་ཀྱི་རྣམ་པར་སྤྱོད་པ་གང་ཡིན་པའི་རྣམ་པར་སྤྱོད་པ་[^752K]དེ་དག་ལས་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱད་པའི་རྣམ་པར་[^753K]སྤྱོད་པ་འདི་ཉིད་ནི་མཆོག་ཅེས་བྱའོ།
།རབ་ཅེས་བྱའོ།
།ཕུལ་ཞེས་བྱའོ།
།དམ་པ་ཞེས་བྱའོ།
།གྱ་ནོམ་པ་ཞེས་བྱའོ།
།བླ་ན་མེད་པ།
གོང་ན་མེད་པ།
མཉམ་པ་མེད་པ།མི་མཉམ་པ་དང་མཉམ་པ་ཞེས་བྱའོ།
།ཀཽ་ཤི་ཀ་དེ་བས་ན་བྱང་ཆུབ་སེམས་དཔའ་སེམས་དཔའ་ཆེན་པོ་སེམས་ཅན་ཐམས་ཅད་ཀྱི་མཆོག་ཏུ་འགྱུར་བར་འདོད་པས་འདི་ལྟ་སྟེ་ཤེས་རབ་ཀྱི་ཕ་རོལ་ཏུ་ཕྱིན་པའི་རྣམ་པར་སྤྱོད་པ་འདི་ཉིད་ཀྱིས་རྣམ་པར་སྤྱད་པར་བྱའོ།
།དེ་ཅིའི་ཕྱིར་ཞེ་ན།
ཀཽ་ཤི་ཀ་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ལ་སྤྱོད་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི་ཉན་ཐོས་དང་རང་སངས་རྒྱས་ཀྱི་ས་eལས་འདས་ཏེ།
བྱང་ཆུབ་སེམས་དཔའི་སྐྱོན་མེད་པར་འཇུག་གོ།
།བྱང་ཆུབ་སེམས་དཔའི་སྐྱོན་མེད་པར་ཞུགས་ནས་སངས་རྒྱས་ཀྱི་ཆོས་རྣམས་ཡོངས་སུ་རྫོགས་པར་[^754K]འགྱུར་རོ།
།སངས་རྒྱས་ཀྱི་ཆོས་རྣམས་ཡོངས་སུ་རྫོགས་པར་བྱས་ནས་རྣམ་པ་ཐམས་ཅད་མཁྱེན་པ་ཉིད་ཀྱི་ཡེ་ཤེས་རྗེས་སུ་འཐོབ་པར་[^755K]འགྱུར་རོ།
།རྣམ་པ་ཐམས་ཅད་མཁྱེན་པ་ཉིད་ཀྱི་ཡེ་ཤེས་རྗེས་སུ་ཐོབ་ནས་བག་ཆགས་ཀྱི་མཚམས་སྦྱོར་བའི་ཉོན་མོངས་པ་ཐམས་ཅད་སྤངས་པའི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སུ་འགྱུར་རོ་ཞེས་བྱ་བ་ནི་མཐོང་བའི་ལམ་གྱི་ཕན་ཡོན་ཡིན་ནོ།།
།།དེ་ནས་འཁོར་དེའི་ནང་ནས་སུམ་ཅུ་རྩ་གསུམ་གྱི་ལྷ་རྣམས་ཀྱིས་[^756K]མེ་ཏོག་མན་དཱ་ར་བ་[^757K]མང་པོ་ཐོགས་ཏེ།
བཅོམ་ལྡན་འདས་ལ་གཏོར་ཏོ།
།མངོན་པར་གཏོར་ཏོ།
།རབ་ཏུ་གཏོར་ཏོ།
།དགེ་སློང་བརྒྱ་ཕྲག་དྲུག་ཅུ་ཙམ་ཡང་སྟན་ལས་ལངས་ནས་ཆོས་གོས་ཕྲག་པ་གཅིག་ལ་གཟར་ཏེ།
པུས་མོ་གཡས་པའི་ལྷ་ང་ས་ལ་བཙུགས་ནས།
བཅོམ་ལྡན་འདས་ག་ལ་བ་དེ་[^758K]ལོགས་སུ་ཐལ་མོ་སྦྱར་བ་བཏུད་ནས་བཅོམ་ལྡན་འདས་ལ་མིག་མི་འཛུམས་པར་[^759K]བལྟ་ཞིང་ཕྱག་འཚལ་ལོ།
།དགེ་སློང་དེ་དག་གིས་ཐལ་མོ་སྦྱར་ཏེ་བཏུད་པའི་ཚེ་སངས་རྒྱས་ཀྱི་མཐུས་སྙིམ་པ་མེ་ཏོག་མན་དཱ་ར་བས་[^760K]གང་བར་གྱུར་ནས་མན་དཱ་ར་བ་[^761K]དེ་དག་གིས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ལ་གཏོར་ཏོ།
།མངོན་པར་གཏོར་ཏོ།
།རབ་ཏུ་གཏོར་ཏོ།
།དེ་ལྟར་འཐོར་[^762K]ཞིང་མངོན་པར་འཐོར་བ་དང་།
རབ་ཏུ་འཐོར་བའི་ཚེ་ཚིག་འདི་སྐད་ཅེས་བརྗོད་དེ།
བཅོམ་ལྡན་འདས་དགེ་བའི་རྩ་བ་འདིས་ཉན་ཐོས་དང་།
རང་སངས་རྒྱས་ཐམས་ཅད་ཀྱི་སྤྱོད་ཡུལ་མ་ལགས་པའི་གནས་དམ་པས་བདག་ཅག་གནས་པར་གྱུར་ཅིག་ཅེས་སྨྲས་པ་དང་།
དེ་ནས་བཅོམ་ལྡན་འདས་ཀྱིས་དགེ་སློང་དེ་དག་གི་བསམ་པ་ཐུགས་སུ་ཆུད་དེ་དེའི་ཚེ་འཛུམ་པ་མཛད་དོ།
།སངས་རྒྱས་བཅོམ་ལྡན་འདས་རྣམས་ཀྱི་ཆོས་ཉིད་ཀྱིས་ཀྱང་དེ་སྟེ།
དེ་ལྟར་[^763K]འཛུམ་པ་མཛད་པའི་ཚེ་བཅོམ་ལྡན་འདས་ཀྱི་ཞལ་གྱི་སྒོ་ནས་འདི་ལྟ་སྟེ།
འོད་ཟེར་སྔོན་པོ་དང་།
སེར་པོ་དང་།
དམར་པོ་དང་།
དཀར་པོ་དང་།
ལེ་བརྒན་[^764K]དང་།
ཤེལ་eདང་།
དངུལ་གྱི་ཁ་དོག་ལྟ་བུ་རྣམ་པ་སྣ་ཚོགས་བྱུང་སྟེ་དེ་དག་གིས་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་སྣང་བས་རྒྱས་པར་བཀང་ནས་ཕྱིར་འདུས་ཏེ།
བཅོམ་ལྡན་འདས་ལ་ལན་གསུམ་དུ་[^765K]གཡས་ཕྱོགས་ནས་བསྐོར་བ་བྱས་ནས་བཅོམ་ལྡན་འདས་ཀྱི་དབུའི་གཙུག་ཏུ་ནུབ་བོ།
།དེ་ནས་ཚེ་དང་ལྡན་པ་ཀུན་དགའ་བོ་སྟན་ལས་ལངས་ནས་བླ་གོས་ཕྲག་པ་གཅིག་ཏུ་བྱས་ཏེ།
པུས་མོ་གཡས་པའི་ལྷ་ང་ས་ལ་བཙུགས་[^766K]ནས་བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་དེ།
བཅོམ་ལྡན་འདས་ལ་འདི་སྐད་ཅེས་གསོལ་ཏོ།
།བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ནི་རྒྱུ་དང་རྐྱེན་མ་མཆིས་པར་འཛུམ་པ་མི་མཛད་ན།
འཛུམ་པ་མཛད་པའི་རྒྱུ་ཅི་ལགས་རྐྱེན་ཅི་ལགས་ཞེས་གསོལ་ཏོ།
།དེ་སྐད་ཅེས་གསོལ་པ་དང་།
བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་འདི་སྐད་ཅེས་བཀའ་སྩལ་ཏོ།
།ཀུན་དགའ་བོ་དགེ་སློང་བརྒྱ་ཕྲག་དྲུག་ཅུ་པོ་འདི་དག་བསྐལ་པ་དཔེ་སྐར་མ་ལྟ་བུ་ལ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་སྟེ།
མེ་ཏོག་སིལ་མ་ཞེས་བྱ་བའི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཤ་སྟག་འཇིག་རྟེན་དུ་འབྱུང་བར་འགྱུར་རོ།
།ཀུན་དགའ་བོ་མེ་ཏོག་སིལ་མ་ཞེས་བྱ་བའི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དེ་དག་གི་དགེ་སློང་གི་དགེ་འདུན་མཚུངས་པར་འགྱུར།
སངས་རྒྱས་ཀྱི་ཞིང་མཚུངས་པར་འགྱུར།
ཚེའི་ཚད་ཀྱང་འདི་ལྟ་སྟེ་ལོ་སྟོང་དུ་མཚུངས་པར་འགྱུར་ཏེ།
དེ་དག་གང་དང་གང་ནས་མངོན་པར་འབྱུང་བར་འགྱུར་བ་དང་།
མངོན་པར་བྱུང་ནས་རབ་ཏུ་འབྱུང་བ་དང་།
རབ་ཏུ་བྱུང་ནས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བ་དེ་དང་དེ་དག་ཏུ་མེ་ཏོག་ཁ་དོག་རྣམ་པ་ལྔ་དང་ལྡན་པའི་མེ་ཏོག་གི་ཆར་མངོན་པར་འབབ་པར་འགྱུར་རོ།
།ཀུན་དགའ་བོ་དེ་བས་ན་བྱང་ཆུབ་སེམས་དཔའ་སེམས་དཔའ་ཆེན་པོ་རྣམ་པར་སྤྱོད་པའི་དམ་པས་སྤྱོད་eཔར་འདོད་པས་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ལ་སྤྱད་པར་བྱའོ།
།བྱང་ཆུབ་སེམས་དཔའ་སེམས་དཔའ་ཆེན་པོ་དེ་བཞིན་གཤེགས་པའི་རྣམ་པར་སྤྱོད་པས་རྣམ་པར་སྤྱོད་པར་འདོད་པས་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱད་པར་བྱའོ་ཞེས་བྱ་བ་ནི་བྱང་ཆུབ་ཆེན་པོ་ལ་གཞན་ལ་སྟོན་པའི་[^767K]བྱེད་པ་དང་པོ་ཡིན་ནོ།
།ཀུན་དགའ་བོ་རིགས་ཀྱི་བུའམ་རིགས་ཀྱི་བུ་མོ་གང་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་འདི་ལ་སྤྱོད་པའི་རིགས་ཀྱི་བུ་དང་།
རིགས་ཀྱི་བུ་མོ་དེས་འདི་ལྟར་བདག་ནི་མིའི་ནང་ནས་ཤི་འཕོས་ནས་འདིར་སྐྱེས་པའམ།
དགའ་ལྡན་གྱི་ལྷའི་རིས་ནས་ཤི་འཕོས་ནས་འདིར་སྐྱེས་པ་སྟེ།
མིའི་ནང་དུ་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་འདི་རྒྱ་ཆེར་ཐོས་པའམ།
དགའ་ལྡན་གྱི་ལྷའི་རིས་སུ་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་འདི་རྒྱ་ཆེར་ཐོས་པའོ་ཞེས་བྱ་བར་རྟོགས་པར་[^768K]རིག་པར་བྱའོ།
།ཀུན་དགའ་བོ་བྱང་ཆུབ་སེམས་དཔའ་སེམས་དཔའ་ཆེན་པོ་གང་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་འདི་ལ་སྤྱོད་པ་དེ་དག་དེ་བཞིན་གཤེགས་པས་རྣམ་པར་གཟིགས་པར་བལྟ་སྟེ།
ཀུན་དགའ་བོ་རིགས་ཀྱི་བུའམ།
རིགས་ཀྱི་བུ་མོ་ལ་ལ་ཞིག་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་འདི་ཉན་པ་དང་།
ཐོས་ནས་ཀྱང་འཛིན་པ་དང་།
འཆང་བ་དང་།
ཀློག་པ་དང་།
ཀུན་ཆུབ་པར་བྱེད་པ་དང་།
ཚུལ་བཞིན་དུ་ཡིད་ལ་བྱེད་པ་དང་།
གང་ཟག་བྱང་ཆུབ་སེམས་དཔའི་ཐེག་པ་པ་རྣམས་ལ་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་འདི་སྟོན་ཞིང་རྗེས་སུ་འདོམས་པའི་གང་ཟག་བྱང་ཆུབ་སེམས་དཔའི་ཐེག་པ་པ་དེས་བདག་གིས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་[^769K]རྣམས་ལས་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་འདི་ཐོས་པར་འགྱུར།
བཟུང་པ་དང་།
བཅངས་པ་དང་།
བཀླགས་པ་དང་།
ཀུན་ཆུབ་པར་བྱས་པ་གྱུར་ཏེ།
དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དེ་དག་ལ་ཡང་དགེ་བའི་རྩ་བ་མང་པོ་བསྐྱེད་པར་གྱུར་ཏོ་ཞེས་བྱ་བར་རྟོགས་པར་[^770K]རིག་པར་བྱ་སྟེ།ཀུན་དགའ་བོ་རིགས་ཀྱི་བུའམ།
རིགས་ཀྱི་བུ་མོ་དེས་[^771K]བདག་གིས་ནི་ཉན་ཐོས་རྣམས་ལ་དགེ་བའི་རྩ་བ་མ་བསྐྱེད།
ཉན་ཐོས་རྣམས་ལས་eཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་འདི་ཐོས་པ་མ་ཡིན་ནོ་ཞེས་བྱ་བར་རིག་པར་བྱའོ།
།ཀུན་དགའ་བོ་རིགས་ཀྱི་བུའམ་རིགས་ཀྱི་བུ་མོ་གང་ལ་ལ་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་འདི་འཛིན་པ་དང་།
འཆང་བ་དང་།
ཀློག་པ་དང་།
ཀུན་ཆུབ་པར་བྱེད་པ་དང་།
དོན་དང་ཆོས་དང་ཡི་གེ་དང་མཐུན་པར་ཁོང་དུ་ཆུད་པར་བྱེད་ན།ཀུན་དགའ་བོ་རིགས་ཀྱི་བུའམ་རིགས་ཀྱི་བུ་མོ་དེས་བདག་ལ་ནི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མངོན་དུ་གྱུར་ཏོ་ཞེས་བྱ་བར་རྟོགས་པར་རིག་པར་བྱའོ།
།ཀུན་དགའ་བོ་རིགས་ཀྱི་བུའམ་རིགས་ཀྱི་བུ་མོ་གང་ལ་ལ་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་བསྟན་པ་འདི་ཐོས་ན་ཕྱིར་མི་ལྡོག་ཅིང་དོན་[^772K]དུ་མི་བརྗོད་ལ།
ཐོས་ནས་ཀྱང་མོས་པ་ཐོབ་པར་གྱུར་ན།
ཀུན་དགའ་བོ་རིགས་ཀྱི་བུའམ་རིགས་ཀྱི་བུ་མོ་དེ་སྔོན་གྱི་རྒྱལ་བ་ལ་བྱ་བ་བྱས་པ།
དགེ་བའི་རྩ་བ་བསྐྱེད་པ་དགེ་བའི་བཤེས་གཉེན་གྱིས་ཡོངས་སུ་གཟུང་བར་རིག་པར་བྱའོ།
།ཀུན་དགའ་བོ་རིགས་ཀྱི་བུའམ་རིགས་ཀྱི་བུ་མོ་གང་ལ་ལས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ལ་དགེ་བའི་རྩ་བ་བསྐྱེད་པ་ལྟ་ཡང་མི་སླུ་[^773K]སྟེ།
ཉན་ཐོས་སམ།
རང་སངས་རྒྱས་སམ།
སངས་རྒྱས་སུ་འགྱུར་མོད་ཀྱི།
འོན་ཀྱང་ཀུན་དགའ་བོ་བྱང་ཆུབ་སེམས་དཔའ་སེམས་དཔའ་ཆེན་པོ་སྦྱིན་པའི་ཕ་རོལ་ཏུ་ཕྱིན་པ་ལ་སྤྱོད་པ་དང་།
ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་ལ་སྤྱོད་པ་དང་།
བཟོད་པའི་ཕ་རོལ་ཏུ་ཕྱིན་པ་ལ་སྤྱོད་པ་དང་།
བརྩོན་འགྲུས་ཀྱི་ཕ་རོལ་ཏུ་ཕྱིན་པ་ལ་སྤྱོད་པ་དང་།
བསམ་གཏན་གྱི་ཕ་རོལ་ཏུ་ཕྱིན་པ་ལ་སྤྱོད་པ་དང་།
ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པ་དང་།
སྟོང་པ་ཉིད་ཐམས་ཅད་དང་།
བྱང་ཆུབ་ཀྱི་ཕྱོགས་ཀྱི་ཆོས་[^774K]སུམ་ཅུ་རྩ་བདུན་དང་།
འཕགས་པའི་བདེན་པ་རྣམས་དང་།
བསམ་གཏན་རྣམས་དང་།
ཚད་མེད་པ་རྣམས་དང་།
གཟུགས་མེད་པའི་སྙོམས་པར་འཇུག་པ་རྣམས་དང་།
རྣམ་པར་ཐར་པ་རྣམས་དང་།
མཐར་གྱིས་གནས་པའི་སྙོམས་པར་འཇུག་པ་རྣམས་དང་།
སྟོང་པ་ཉིད་དང་།
མཚན་eམ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་རྣམས་དང་།
ཏིང་ངེ་འཛིན་རྣམས་དང་།
གཟུངས་ཀྱི་སྒོ་རྣམས་དང་།
དེ་བཞིན་གཤེགས་པའི་སྟོབས་རྣམས་དང་།
མི་འཇིགས་པ་རྣམས་དང་།
སོ་སོ་ཡང་དག་པར་རིག་པ་རྣམས་དང་།
སངས་རྒྱས་ཀྱི་ཆོས་མ་འདྲེས་པ་བཅྭ་བརྒྱད་ལ་སྤྱོད་པ་དང་།
རྣམ་པ་ཐམས་ཅད་མཁྱེན་པ་ཉིད་ཀྱི་བར་ལ་སྤྱོད་པས་[^775K]ནི་ཤིན་ཏུ་རྟོགས་པར་བྱ་སྟེ།
ཤིན་ཏུ་རྟོགས་པའི་[^776K]བྱང་ཆུབ་སེམས་དཔའ་སེམས་དཔའ་ཆེན་པོ་སྦྱིན་པའི་ཕ་རོལ་ཏུ་ཕྱིན་པ་ལ་སྤྱོད་པ་དང་།
ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་།
བཟོད་པའི་ཕ་རོལ་ཏུ་ཕྱིན་པ་དང་།
བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་།
བསམ་གཏན་གྱི་ཕ་རོལ་ཏུ་ཕྱིན་པ་དང་།
ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པ་དང་།
ནང་སྟོང་པ་ཉིད་ལ་སྤྱོད་པ་དང་།
དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་བར་ལ་སྤྱོད་པ་དང་།
དྲན་པ་ཉེ་བར་གཞག་པ་རྣམས་ལ་སྤྱོད་པ་དང་།
ཡང་དག་པར་སྤོང་བར་རྣམས་དང་།
རྫུ་འཕྲུལ་གྱི་རྐང་པ་རྣམས་དང་།
དབང་པོ་རྣམས་དང་།
སྟོབས་རྣམས་དང་།
བྱང་ཆུབ་ཀྱི་ཡན་ལག་རྣམས་དང་།
འཕགས་པའི་ལམ་ཡན་ལག་བརྒྱད་པ་ལ་སྤྱོད་པ་དང་།
སངས་རྒྱས་ཀྱི་ཆོས་མ་འདྲེས་པ་བཅྭ་བརྒྱད་ཀྱི་བར་ལ་སྤྱོད་པ་དང་།
རྣམས་པ་ཐམས་ཅད་མཁྱེན་པ་ཉིད་ཀྱི་བར་ལ་སྤྱོད་པ་ནི་ཉན་ཐོས་སམ།
རང་སངས་རྒྱས་སུ་མི་འགྱུར་རོ།
།ཀུན་དགའ་བོ་དེ་བས་ན་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་འདི་ཁྱོད་ལ་གཏད་དེ།
ཀུན་དགའ་བོ་གལ་ཏེ་ཁྱོད་ཀྱིས་ངས་ཆོས་གང་ཇི་སྙེད་ཅིག་བཤད་པ་ལས་ཤེས་རབ་ཀྱི་ཕ་རོལ་ཏུ་ཕྱིན་པ་མ་གཏོགས་པར་ངས་ཆོས་ཐམས་ཅད་[^777K]བསྟན་པ་དེ་དག་ཐམས་ཅད་བཟུང་[^778K]སྟེ།
ཀུན་ཆུབ་པར་བྱས་ནས་དེའི་འོག་ཏུ་ཆུད་གསན་ཏེ་བོར་ཡང་དེ་ཙམ་གྱིས་ཀུན་དགའ་བོ་ཁྱོད་ལ་ངས་སྐྱོན་དུ་མི་བརྩིའོ[^779K]།
།ཀུན་དགའ་བོ་གལ་ཏེ་ཁྱོད་ཀྱིས་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་འདི་བཟུང་སྟེ།
ཀུན་ཆུབ་པར་བྱས་ནས་དེའི་འོག་ཏུ་ཚིག་གཅིག་ཙམ་ཆུད་གསན་ཏམ།
བོར་བར་གྱུར་ན།
དེ་ཙམ་གྱིས་ནི་ཀུན་དགའ་བོ་ཁྱོད་ལ་ངས་སྐྱོན་དུ་བཟུང་ངོ་།
།ཀུན་དགའ་བོ་དེ་བས་ན་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་eའདི་ཁྱོད་ལ་གཏད་ཀྱིས།
ཅི་ནས་ཀྱང་གཟུང་བ་དང་།
བཅང་བ་དང་།
བཀླག་པ་[^780K]དང་།
ཀུན་ཆུབ་པར་བྱ་བ་དང་།
ཤིན་ཏུ་ཡིད་ལ་བཟུང་བ་[^781K]གྱིས་ཤིག
།ལེགས་པར་ཡོངས་སུ་ཟིན་པ་དང་།
ལེགས་པར་ཀུན་ཆུབ་པ་དང་།
ལེགས་པར་བཅང་བར་གྱིས་ཤིག
།ཡི་གེ་དང་།
ཚིག་དང་།
འབྲུ་ཤིན་ཏུ་རྫོགས་པ་དང་།
ངེས་པའི་ཚིག་ལེགས་པར་ཤིན་ཏུ་ཟིན་པར་བྱའོ།
།ཀུན་དགའ་བོ་རིགས་ཀྱི་བུའམ་རིགས་ཀྱི་བུ་མོ་གང་ལ་ལ་[^782K]ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་འདི་འཛིན་པ་དང་།
འཆང་བ་དང་།
ཀློག་པ་དང་།
ཀུན་ཆུབ་པར་བྱེད་པ་དེ་ནི་འདས་པ་དང་།
མ་བྱོན་པ་དང་།
ད་ལྟར་བྱུང་བའི་སངས་རྒྱས་བཅོམ་ལྡན་འདས་རྣམས་ཀྱི་བྱང་ཆུབ་གཟུང་བར་འགྱུར་རོ།
།ཀུན་དགའ་བོ་རིགས་ཀྱི་བུའམ་རིགས་ཀྱི་བུ་མོ་གང་ལ་ལ་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་འདི་འཛིན་པ་དེས་ནི་[^783K]འདས་པ་དང་།
མ་བྱོན་པ་དང་།
ད་ལྟར་བྱུང་བའི་སངས་རྒྱས་བཅོམ་ལྡན་འདས་རྣམས་ཀྱི་བྱང་ཆུབ་མཐུན་པར་ཡོངས་སུ་གཟུང་བར་འགྱུར་རོ།
།ཀུན་དགའ་བོ་མངོན་དུ་གྱུར་པ་[^784K]གང་ང་ལ་མེ་ཏོག་དང་།
ཕྲེང་བ་དང་།
སྤོས་དང་།
བྱུག་པ་དང་།
ཕྱེ་མ་དང་།
ན་བཟའ་དང་།
གདུགས་དང་།
རྒྱལ་མཚན་དང་།
བ་དན་གྱིས་རིམ་གྲོར་བྱ་བ་དང་།
བཀུར་སྟིར་བྱ་བ་དང་།
བསྟི་སྟང་དུ་བྱ་བ་དང[^785K]།
མཆོད་པར་བྱ་བར་འདོད་པས་[^786K]དེས་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་འདི་གཟུང་བར་བྱ།བཅང་བར་བྱ།
བཀླག་པར་[^787K]བྱ།
ཀུན་ཆུབ་པར་བྱའོ།
།ཤེས་རབ་[^788K]ཀྱི་ཕ་རོལ་ཏུ་ཕྱིན་པ་ཟབ་མོ་འདི་བཟུང་སྟེ་བཅངས་ནས།
བཀླགས་ཤིང་ཀུན་ཆུབ་པར་བྱས་ཏེ།
མེ་ཏོག་དང་།
ཕྲེང་བ་དང་།
སྤོས་དང་།
བྱུག་པ་དང་།
ཕྱེ་མ་དང་།
ན་བཟའ་དང་།
གདུགས་དང་།
རྒྱལ་མཚན་དང་།
བ་དན་གྱིས་རིམ་གྲོར་བྱ།
བཀུར་སྟིར་བྱ།
བསྟི་སྟང་དུ་བྱ།
མཆོད་པར་བྱའོ།
།ཤེས་རབ་ཀྱི་ཕ་རོལ་ཏུ་ཕྱིན་པ་ལ་རིམ་གྲོ་དང་།
བཀུར་སྟི་དང་།
བསྟི་སྟང་དང་།
མཆོད་པར་བྱས་ན་དེས་ནི་[^789K]ང་ཡང་མཆོད་པར་འགྱུར།
འདས་པ་དང་།
མ་བྱོན་པ་དང་།
ད་ལྟར་བྱུང་བའི་སངས་རྒྱས་བཅོམ་ལྡན་འདས་རྣམས་ཀྱང་མཆོད་eཔར་འགྱུར་རོ།
།ཀུན་དགའ་བོ་གང་ལ་ལ་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་འདི་བསྟན་པ་ལ་རིམ་གྲོ་དང་།
དགའ་བ་དང་།
མོས་བ་སྐྱེས་པ་དེས་ནི་འདས་པ་དང་།
མ་བྱོན་པ་དང་།
ད་ལྟར་བྱུང་བའི་སངས་རྒྱས་བཅོམ་ལྡན་འདས་རྣམས་ལ་རིམ་གྲོ་དང་།
དགའ་བ་དང་།
མོས་པ་སྐྱེ་བར་[^790K]འགྱུར་རོ།
།ཀུན་དགའ་བོ་གལ་ཏེ་ཁྱོད་ང་ལ་སྡུག་ཅིང་ཡིད་དུ་འོང་བ་[^791K]ཡོངས་སུ་མི་གཏང་[^792K]ཞེ་ན།
ཀུན་དགའ་བོ་ཁྱོད་ཀྱིས་ཤེས་རབ་ཀྱི་ཕ་རོལ་ཏུ་ཕྱིན་པ་འདི་སྡུག་པ་དང་ཡིད་དུ་འོང་བ་ཡོངས་སུ་མི་བཏང་བ་[^793K]གྱིས་ཤིག
།ཅི་ནས་ཀྱང་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་འདི་ལས་ཚིག་འགའ་ཡང་ཁྱོད་ཀྱིས་ཆུད་མ་ཟོས་པར་གྱིས་ཤིག
།ཀུན་དགའ་བོ་ངས་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་འདི་གཏད་པར་བརྩམས་ཏེ།
ཁྱོད་ལ་ཤིན་ཏུ་མང་དུ་བསྟན་པ་ཡང་མདོར་ན་ཀུན་དགའ་བོ་ཁྱོད་ལ་ངས་[^794K]ཇི་ལྟར་སྟོན་པར་འགྱུར་བ་དེ་བཞིན་དུ་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ཡང་ཁྱོད་ཀྱིས་[^795K]སྟོན་པ་ཡིན་གྱིས་ཀུན་དགའ་བོ་དེ་བས་ན་ངས་ཁྱོད་ལ་ཚད་མེད་པར་གཏད་པས་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་འདི་ཡོངས་སུ་གཏད་དེ།ཀུན་དགའ་བོ་དེ་བས་ན་ལྷ་དང་།
མི་དང་།
ལྷ་མ་ཡིན་དུ་བཅས་པའི་འཇིག་རྟེན་གྱི་མདུན་དུ་བརྗོད་དོ[^796K]༑
།སུས་སངས་རྒྱས་ཡོངས་སུ་མ་བཏང་བ་[^797K]དང་།
ཆོས་ཡོངས་སུ་མ་བཏང་བ་[^798K]དང་།
དགེ་འདུན་ཡོངས་སུ་མ་བཏང་བ་[^799K]དང་།
འདས་པ་དང་།
མ་བྱོན་པ་དང་།
ད་ལྟར་བྱུང་བའི་སངས་རྒྱས་བཅོམ་ལྡན་འདས་རྣམས་ཡོངས་སུ་མ་བཏང་བ་[^800K]དང་།
འདས་པ་དང་།
མ་བྱོན་པ་དང་།
ད་ལྟར་བྱུང་བའི་སངས་རྒྱས་བཅོམ་ལྡན་འདས་རྣམས་ཀྱི་བྱང་ཆུབ་ཡོངས་སུ་མ་བཏང་བ་[^801K]དེས་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ཡོངས་སུ་གཏང་[^802K]བར་མི་བྱ་སྟེ་འདི་ནི་ངའི་གདམས་ངག་[^803K]གོ།
།ཀུན་དགའ་བོ་རིགས་ཀྱི་བུའམ་རིགས་ཀྱི་བུ་མོ་གང་ལ་ལ་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་འདི་འཛིན་པ་དང་།
འཆང་བ་དང་།
ཀློག་པ་དང་།
འཕེལ་བར་བྱེད་པ་དང་།
ཀུན་ཆུབ་པར་བྱེད་པ་དང་།
ཚུལ་བཞིན་དུ་ཡིད་ལ་བྱེད་པ་དང་།
གཞན་ལ་ཡང་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་འདི་རྣམ་གྲངས་དུ་མར་རྒྱ་ཆེར་པ་[^804K]དང་།
སྟོན་པ་དང་།eརབ་ཏུ་སྟོན་པ་དང་།
ཤེས་པར་བྱེད་པ་དང་།
རབ་ཏུ་གཞོག་པ་དང་།
འབྲེལ་པ་[^805K]དང་།
རྣམ་པར་འབྱེད་པ་དང་།
གསལ་བར་བྱེད་པ་དང་།
ཡང་དག་པར་སྟོན་པའི་རིགས་ཀྱི་བུ་དང་རིགས་ཀྱི་བུ་མོ་དེ་ནི་མྱུར་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་སྟེ།
རྣམ་པ་ཐམས་ཅད་མཁྱེན་པ་ཉིད་དང་ཉེ་བར་གྱུར་པ་ཡིན་ནོ།
།དེ་ཅིའི་ཕྱིར་ཞེ་ན།
ཀུན་དགའ་བོ་ཤེས་རབ་ཀྱི་ཕ་རོལ་ཏུ་ཕྱིན་པ་ལས་བྱུང་བ་ནི་སངས་རྒྱས་བཅོམ་ལྡན་འདས་རྣམས་ཀྱི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་སྟེ།
ཀུན་དགའ་བོ་འདས་པའི་དུས་ཀྱི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་གང་ཇི་སྙེད་ཅིག་བྱུང་བའི་སངས་རྒྱས་བཅོམ་ལྡན་འདས་དེ་དག་གི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱང་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ཉིད་ལས་བྱུང་ངོ་།
།ཀུན་དགའ་བོ་མ་འོངས་པའི་དུས་ཀྱི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་[^806K]གང་ཇི་སྙེད་ཅིག་བྱུང་བའི་སངས་རྒྱས་བཅོམ་ལྡན་འདས་དེ་དག་གི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱང་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ཉིད་ལས་འབྱུང་བར་འགྱུར་རོ།
།ཀུན་དགའ་བོ་ད་ལྟར་བྱུང་བའི་དུས་ན་ཤར་ཕྱོགས་དང་།
ལྷོ་དང་།
ནུབ་དང་།
བྱང་དང་།
བྱང་ཤར་དང་།
ཤར་ལྷོ་དང་།
ལྷོ་ནུབ་དང་།
ནུབ་བྱང་དང་།
འོག་དང་།
སྟེང་གི་འཇིག་རྟེན་གྱི་ཁམས་གྲངས་མེད་ཚད་མེད་དཔག་ཏུ་མེད་པ་དག་ན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་གང་ཇི་སྙེད་ཅིག་བཞུགས་ཤིང་འཚོ་སྐྱོང་བ་དང་།
ཆོས་སྟོན་པའི་སངས་རྒྱས་བཅོམ་ལྡན་འདས་དེ་དག་གི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱང་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ཉིད་ལས་བྱུང་ངོ་།
།ཀུན་དགའ་བོ་དེ་བས་ན་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་འདོད་པ་དང་།
ཕ་རོལ་ཏུ་ཕྱིན་པ་དྲུག་ལ་སློབ་པར་འདོད་པའི་བྱང་ཆུབ་སེམས་དཔའ་སེམས་དཔའ་ཆེན་པོས་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་འདི་ལ་བསླབ་པར་བྱའོ།
།དེ་ཅིའི་ཕྱིར་ཞེ་ན།eཀུན་དགའ་བོ་འདི་ལྟ་སྟེ།
ཤེས་རབ་ཀྱི་ཕ་རོལ་ཏུ་ཕྱིན་པ་ནི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་མ་སྟེ་སྐྱེད་པར་བྱེད་པའོ།
།ཀུན་དགའ་བོ་བྱང་ཆུབ་སེམས་དཔའ་སེམས་དཔའ་ཆེན་པོ་གང་ཕ་རོལ་ཏུ་ཕྱིན་པ་དྲུག་ལ་སློབ་པ་དེ་དག་ཐམས་ཅད་ནི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་འབྱུང་བར་འགྱུར་ཏེ།
ཀུན་དགའ་བོ་དེ་བས་ན་ཁྱོད་ལ་ཕ་རོལ་ཏུ་ཕྱིན་པ་དྲུག་པོ་འདི་དག་ཡང་དང་ཡང་ཡོངས་སུ་གཏད་དོ།
།རྗེས་སུ་གཏད་དོ།
།དེ་ཅིའི་ཕྱིར་ཞེ་ན།
ཀུན་དགའ་བོ་འདི་ནི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ཀྱི་ཆོས་ཀྱི་མཛོད་མི་ཟད་པའི་མཛོད་དེ།
འདི་ལྟ་སྟེ་ཤེས་རབ་ཀྱི་ཕ་རོལ་ཏུ་ཕྱིན་པའི་མཛོད་དོ།
།ཀུན་དགའ་བོ་ཕྱོགས་བཅུའི་འཇིག་རྟེན་གྱི་ཁམས་ཚད་མེད་གྲངས་མེད་དཔག་ཏུ་མེད་པ་དག་ན།
དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་གང་ཇི་སྙེད་ཅིག་བཞུགས་ཤིང་འཚོ་སྐྱོང་བ་དང་།
ཆོས་སྟོན་པའི་སངས་རྒྱས་བཅོམ་ལྡན་འདས་དེ་དག་ཀྱང་ཕ་རོལ་ཏུ་ཕྱིན་པ་དྲུག་གི་མཛོད་འདི་ལས་ཆོས་སྟོན་ཏོ།
།ཀུན་དགའ་བོ་འདས་པའི་དུས་ཀྱི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་གང་ཇི་སྙེད་ཅིག་བྱུང་བ་དེ་དག་ཀྱང་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ཉིད་ལ་བསླབས་ནས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་ཏེ་ཆོས་སྟོན་ཏོ།
།ཀུན་དགའ་བོ་མ་འོངས་པའི་དུས་ཀྱི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་གང་ཇི་སྙེད་ཅིག་འབྱུང་བ་དེ་དག་ཀྱང་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ཉིད་ལ་བསླབ་སྟེ[^807K]།
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་འགྱུར་ཏེ་ཆོས་ཀྱང་སྟོན་པར་འགྱུར་རོ།
།ཀུན་དགའ་བོ་འདས་པ་དང་།
མ་བྱོན་པ་དང་།
ད་ལྟར་བྱུང་བའི་སངས་རྒྱས་བཅོམ་ལྡན་འདས་རྣམས་ཀྱི་ཉན་ཐོས་གང་ཇི་སྙེད་ཅིག་ཡོད་པ་དེ་དག་ཀྱང་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ཉིད་ལ་བསླབས་ཏེ་ཡོངས་སུ་མྱ་ངན་ལས་འདས་པར་གྱུར་ཏོ།
།ཡོངས་སུ་མྱ་ངན་ལས་འདའོ།
།ཡོངས་སུ་མྱ་ངན་ལས་eའདའ་བར་འགྱུར་རོ་ཞེས་བྱ་བ་ནི་བྱང་ཆུབ་ཆེན་པོའི་རྒྱུ་ཤེས་རབ་ཀྱི་ཕ་རོལ་ཏུ་ཕྱིན་པ་ཡོངས་སུ་གཏད་པ་[^808K]ཡིན་ནོ།
།ཀུན་དགའ་བོ་གལ་ཏེ་ཁྱོད་ཀྱིས་གང་ཟག་ཉན་ཐོས་ཀྱི་ཐེག་པ་བ་རྣམས་ལ་ཉན་ཐོས་ཀྱི་ས་ལས་བརྩམས་ཏེ་ཆོས་སྟོན་པའི་[^809K]ཆོས་བསྟན་པ་དེས་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཀྱི་སེམས་ཅན་གང་ཇི་སྙེད་པ་དེ་དག་ཐམས་ཅད་དགྲ་བཅོམ་པ་ཉིད་མངོན་དུ་བྱེད་པར་གྱུར་ཀྱང་ད་དུང་ཉན་ཐོས་ཀྱིས་[^810K]ངའི་ཉན་ཐོས་ཀྱི་བྱ་བ་བྱས་པར་མི་འགྱུར་གྱི།
ཀུན་དགའ་བོ་གལ་ཏེ་ཁྱོད་ཀྱིས་བྱང་ཆུབ་སེམས་དཔའ་སེམས་དཔའ་ཆེན་པོ་ལ་ཤེས་རབ་ཀྱི་ཕ་རོལ་ཏུ་ཕྱིན་པ་དང་ལྡན་པའི་ཚིག་འགའ་ཞིག་བརྗོད་པ་[^811K]དེ་བསྟན་ཀྱང་ཉན་ཐོས་ཀྱིས་ང་དགྱེས་པར་བྱས་པ་མ་ཡིན་ཏེ།
ཉན་ཐོས་ཀྱིས་ཉན་ཐོས་ཀྱི་བྱ་བ་བྱས་པར་འགྱུར་རོ།
།ཀུན་དགའ་བོ་དེ་ཇི་སྙམ་དུ་སེམས།
ཆོས་བསྟན་པ་སྔ་མ་དེས་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཀྱི་སེམས་ཅན་གང་ཇི་སྙེད་པ་[^812K]དེ་དག་ཐམས་ཅད་སྔ་ཕྱི་མེད་པར་མིའི་ལུས་ཐོབ་པར་གྱུར་ལ།
མིའི་ལུས་ཐོབ་ནས་ཀྱང་དགྲ་བཅོམ་པ་ཉིད་མངོན་དུ་བྱས་པར་གྱུར་ན།
དགྲ་བཅོམ་པ་དེ་དག་གིས་སྦྱིན་པ་ལས་བྱུང་བའི་བསོད་ནམས་བྱ་བའི་དངོས་པོ་དང་།
ཚུལ་ཁྲིམས་ལས་བྱུང་བ་དང་།
བསྒོམས་པ་[^813K]ལས་བྱུང་བའི་བསོད་ནམས་བྱ་བའི་དངོས་པོ་དེ་དག་མང་ངམ།གསོལ་པ།
བཅོམ་ལྡན་འདས་མང་ངོ་།
།བདེ་བར་གཤེགས་པ་མང་ངོ་།
།བཅོམ་ལྡན་འདས་ཀྱིས་བཀའ་སྩལ་པ།
ཀུན་དགའ་བོ་དེ་བས་གང་ཟག་ཉན་ཐོས་ཀྱི་ཐེག་པ་པ་གང་བྱང་ཆུབ་སེམས་དཔའ་སེམས་དཔའ་ཆེན་པོ་ལ་ཆུང་ངུ་ན་[^814K]ཉི་མ་གཅིག་ཅིག་ཤེས་རབ་ཀྱི་ཕ་རོལ་ཏུ་ཕྱིན་པ་དང་ལྡན་པའི་ཆོས་སྟོན་ན།དེའི་བསོད་ནམས་ཆེས་མང་དུ་འཕེལ་བར་འགྱུར་རོ།
།ཀུན་དགའ་བོ་ཉིན་གཅིག་[^815K]ལྟ་ཞོག་གི་གལ་ཏེ་ཉི་མ་ཕྱེད་དམ།
ཀུན་དགའ་བོ་ཉི་མ་ཕྱེད་ལྟ་ཞོག་གི།གལ་ཏེ་སྔ་དྲོ་གཅིག་གམ།
ཀུན་དགའ་བོ་སྔ་དྲོ་གཅིག་ལྟ་ཞོག་གི
།གལ་ཏེ་ཆུ་ཚོད་གཅིག་ཙམ་མམ།
ཀུན་དགའ་བོ་ཆུ་ཚོད་གཅིག་ཙམ་ལྟ་ཞོག་གི
།གལ་ཏེ་སྐད་ཅིག་གམ།
ཐང་ཅིག་གམ།
ཡུད་ཙམ་མམ།
ཐ་ན་མིག་འཛུམས་eཔ་ཙམ་གྱི་ཚོད་དུ་ཡང་གང་ཟག་ཉན་ཐོས་ཀྱི་ཐེག་པ་བས་བྱང་ཆུབ་སེམས་དཔའ་སེམས་དཔའ་ཆེན་པོ་ལ་ཤེས་རབ་ཀྱི་ཕ་རོལ་ཏུ་ཕྱིན་པ་དང་ལྡན་པའི་ཆོས་བསྟན་ན།ཀུན་དགའ་བོ་དེའི་བསོད་ནམས་ཆེས་མང་དུ་འཕེལ་བར་འགྱུར་ཏེ།
ཉན་ཐོས་དང་།
རང་སངས་རྒྱས་ཀྱི་ཐེག་པ་པའི་རིགས་ཀྱི་བུ་དང་།
རིགས་ཀྱི་བུ་མོ་དེ་དག་ཐམས་ཅད་ཀྱི་དགེ་བའི་རྩ་བ་ཡང་དེས་ཟིལ་གྱིས་ནོན་པར་འགྱུར་རོ།
།ཀུན་དགའ་བོ་གལ་ཏེ་བྱང་ཆུབ་སེམས་དཔའ་སེམས་དཔའ་ཆེན་པོ་གང་ཟག་བྱང་ཆུབ་སེམས་དཔའི་ཐེག་པ་པ་རྣམས་ལ་ཆུང་དུ་ན་ཉི་མ་གཅིག་གམ།
ཉི་མ་ཕྱེད་དམ།སྔ་དྲོ་གཅིག་[^816K]གམ།
ཆུ་ཚོད་གཅིག་ཙམ་མམ།
སྐད་འགའ།
ཡུད་འགའ།ཐང་འགའ་ཞིག་ཤེས་རབ་ཀྱི་ཕ་རོལ་ཏུ་ཕྱིན་པ་དང་ལྡན་པའི་ཆོས་སྟོན་ན།
ཀུན་དགའ་བོ་བྱང་ཆུབ་སེམས་དཔའ་སེམས་དཔའ་ཆེན་པོ་དེས་ཉན་ཐོས་དང་།
རང་སངས་རྒྱས་ཀྱི་ཐེག་པ་པའི་རིགས་ཀྱི་བུ་དང་།
རིགས་ཀྱི་བུ་མོ་དེ་དག་ཐམས་ཅད་ཀྱི་དགེ་བའི་རྩ་བ་ཟིལ་གྱིས་ནོན་པར་[^817K]འགྱུར་ཏེ།
དེ་ཅིའི་ཕྱིར་ཞེ་ན།འདི་ལྟར་[^818K]དེ་ནི་བདག་ཀྱང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་འདོད་ལ།
གཞན་ཡང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡང་དག་པར་དགའ་བར་བྱེད་པ་ཡིན།
[^819K]གཟེངས་བསྟོད།
ཡང་དག་པར་འཛིན་དུ་འཇུག
།ཡང་དག་པར་འགོད་པར་བྱེད།
ཡང་དག་པར་རབ་ཏུ་གནས་པར་བྱེད་པའི་ཕྱིར་ཏེ།
ཀུན་དགའ་བོ་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་ཕ་རོལ་ཏུ་ཕྱིན་པ་དྲུག་ལ་སྤྱོད་པ་དང་།
དྲན་པ་ཉེ་བར་གཞག་པ་བཞི་ལ་སྤྱོད་པ་དང་།
ཡང་དག་པར་སྤོང་བ་བཞི་དང་།
རྫུ་འཕྲུལ་གྱི་རྐང་པ་བཞི་དང་།
དབང་པོ་ལྔ་དང་།
སྟོབས་ལྔ་དང་།
བྱང་ཆུབ་ཀྱི་ཡན་ལག་བདུན་དང་།
འཕགས་པའི་ལམ་ཡན་ལག་བརྒྱད་པ་ལ་སྤྱོད་པ་དང་།
འཕགས་པའི་བདེན་པ་བཞི་དང་།
བསམ་གཏན་བཞི་དང་།
ཚད་མེད་པ་བཞི་དང་།
གཟུགས་མེད་པའི་སྙོམས་པར་འཇུག་པ་བཞི་དང་།
རྣམ་པར་ཐར་པ་བརྒྱད་དང་།
མཐར་གྱིས་གནས་པའི་སྙོམས་པར་འཇུག་པ་དགུ་དང་།
སྟོང་པ་ཉིད་དང་།e།མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་རྣམས་དང་།
ཏིང་ངེ་འཛིན་རྣམས་དང་།
གཟུངས་ཀྱི་སྒོ་རྣམས་ལ་སྤྱོད་པ་དང་།
དེ་བཞིན་གཤེགས་པའི་སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།
སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་ལ་སྤྱོད་པ་དང་།
རྣམ་པ་ཐམས་ཅད་མཁྱེན་པ་ཉིད་ཀྱི་བར་ལ་སྤྱོད་པ་དེ་དག་དགེ་བའི་རྩ་བ་མང་པོས་རྣམ་པར་འཕེལ་བ་ནི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་ཡོངས་སུ་ཉམས་པའི་གནས་མེད་སྐབས་མེད་དེ་དེ་ནི་གནས་མ་ཡིན་ནོ།
།ཤེས་རབ་ཀྱི་ཕ་རོལ་ཏུ་ཕྱིན་པ་འདི་བཤད་པའི་ཚེ་བཅོམ་ལྡན་འདས་ཀྱིས་འཁོར་བཞི་དང་།
ལྷ་དང་།
མི་དང་།
ལྷ་མ་ཡིན་དང་།
ཀླུ་དངགནོད་སྦྱིན་དང་།
དྲི་ཟ་དང་།
ནམ་མཁའ་ལྡིང་དང་།
མིའམ་ཅི་དང་།
ལྟོ་འཕྱེ་ཆེན་པོ་དེ་ལྟར་འཁོད་པ་རྣམས་ཀྱི་མདུན་དུ་རྫུ་འཕྲུལ་མངོན་པར་འདུ་མཛད་པ་[^820K]གང་མངོན་པར་འདུ་མཛད་པས།ཐམས་ཅད་ཀྱིས་དེ་བཞིན་གཤེགས་པ་སྒྲ་བཅོམ་པ་ཡང་དག་པར་རྫོགས་པའི་སངས་རྒྱས་མི་འཁྲུགས་པ་འཁོར་རྒྱ་མཚོ་ལྟ་བུ་འཁྲུགས་པ་མེད་པ།
ཀུན་ཀྱང་དགྲ་བཅོམ་པ།
ཟག་པ་མེད་པ།
ཉོན་མོངས་པ་མེད་པ།
དབང་དུ་གྱུར་པ།སེམས་ཤིན་ཏུ་རྣམ་པར་གྲོལ་བ།
ཤེས་རབ་ཤིན་ཏུ་རྣམ་པར་གྲོལ་བ།
ཅང་ཤེས་པ།
གླང་པོ་ཆེན་པོ།
བྱ་བ་བྱས་པ།
བྱེད་པ་བྱས་པ།
ཁུར་བོར་བ།རང་གི་དོན་རྗེས་སུ་ཐོབ་པ།
སྲིད་པར་སྦྱོར་བ།
ཡོངས་སུ་ཟད་པ་དང་།
ཡང་དག་པར་ཀུན་ཤེས་པས་སེམས་ཤིན་ཏུ་རྣམ་པར་གྲོལ་བ།
སེམས་ཅན་ཐམས་ཅད་ལ་དབང་དམ་པའི་ཕ་རོལ་ཏུ་ཕྱིན་པ་ཐོབ་པ་ཤ་སྟག་གི་དགེ་སློང་གི་དགེ་འདུན་དང་།
བྱང་ཆུབ་སེམས་དཔའ་སེམས་དཔའ་ཆེན་པོ་ཤ་སྟག་གིས་ཀུན་ནས་བསྐོར་ཞིང་མདུན་དུ་བདར་བ་མཐོང་བར་འགྱུར་བ་དེ་ལྟ་བུའི་རྫུ་འཕྲུལ་མངོན་པར་འདུ་མཛད་པ་མངོན་པར་འདུ་[^821K]མཛད་དོ།
།དེ་ནས་བཅོམ་ལྡན་འདས་ཀྱིས་རྫུ་འཕྲུལ་མངོན་པར་འདུ་མཛད་པ་དེ་ཕྱིར་བརྟུལ་བར་གྱུར་ཏོ[^822K]།
རྫུ་འཕྲུལ་མངོན་པར་འདུ་མཛད་པ་དེ་ཕྱིར་བརྟུལ་བར་གྱུར་ནས།
འཁོར་བཞི་པོ་དེ་དག་གིས་དེ་བཞིན་གཤེགས་པ་དགྲ་བཅོམ་eཔ་ཡང་དག་པར་རྫོགས་པའི་སངས་རྒྱས་མི་འཁྲུགས་པ་དེ་ཡང་མ་མཐོང་།
གང་ཟག་ཉན་ཐོས་སམ།
བྱང་ཆུབ་སེམས་དཔའི་ཐེག་པ་པ་དེ་དག་ཀྱང་མ་མཐོང་ངོ་།
།དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མི་འཁྲུགས་པའི་སངས་རྒྱས་ཀྱི་ཞིང་དེ་ཡང་མ་མཐོང་ངོ་།
།སངས་རྒྱས་ལ་སོགས་པ་དགེ་སློང་གི་དགེ་འདུན་ཡང་མིག་ལམ་དུ་མི་སྣང་བར་གྱུར་ཏོ།
།དེ་ཅིའི་ཕྱིར་ཞེ་ན།
དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀྱིས་རྫུ་འཕྲུལ་མངོན་པར་འདུ་མཛད་པ་ཕྱིར་བརྟུལ་བར་མཛད་པས་དེའི་ཕྱིར་དེ་དག་གིས་མ་མཐོང་བར་གྱུར་ཏོ།
།དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ།
ཀུན་དགའ་བོ་ཁྱོད་ཀྱིས་དེ་བཞིན་གཤེགས་པ་མི་འཁྲུགས་པའི་སངས་རྒྱས་ཀྱི་ཞིང་དང་།
དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མི་འཁྲུགས་པ་དང་།
དགེ་སློང་གི་དགེ་འདུན་དང་།
བྱང་ཆུབ་སེམས་དཔའི་དགེ་འདུན་མཐོང་ངམ།
གསོལ་པ།
བཅོམ་ལྡན་འདས་སངས་རྒྱས་ཀྱི་ཞིང་དེ་ཡང་མ་མཐོང་།
དེ་བཞིན་གཤེགས་པ་དེ་ཡང་མ་མཐོང་།
དགེ་སློང་གི་དགེ་འདུན་དེ་ཡང་མ་མཐོང་།
བྱང་ཆུབ་སེམས་དཔའི་དགེ་འདུན་དེ་ཡང་མ་མཐོང་སྟེ།
མིག་ལམ་དུ་ཡང་མི་གདའོ།
།བཅོམ་ལྡན་འདས་ཀྱིས་བཀའ་སྩལ་པ།
ཀུན་དགའ་བོ་དེ་བཞིན་དུ་ཆོས་ཐམས་ཅད་ཀྱང་མིག་ལམ་དུ་སྣང་བ་མ་ཡིན་[^823K]ཏེ།
ཆོས་ལ་ཆོས་སྣང་པར་མི་འགྱུར།
ཆོས་ཀྱིས་ཆོས་མི་མཐོང་།
ཆོས་ཀྱིས་ཆོས་མི་ཤེས་སོ།
།ཀུན་དགའ་བོ་ཇི་ལྟར་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མི་འཁྲུགས་པ་དང་།
ཉན་ཐོས་དེ་དག་དང་།
གང་ཟག་བྱང་ཆུབ་སེམས་དཔའི་ཐེག་པ་པ་དེ་དག་དང་།
སངས་རྒྱས་ཀྱི་ཞིང་དེ་མིག་ལམ་དུ་སྣང་བར་མ་གྱུར་པ་དེ་བཞིན་དུ་ཆོས་ཐམས་ཅད་ཀྱང་མིག་ལམ་དུ་སྣང་བ་མ་ཡིན་ཏེ།
ཆོས་ལ་ཆོས་སྣང་བར་མི་འགྱུར།
ཆོས་ཀྱིས་ཆོས་མི་མཐོང་།
ཆོས་ཀྱིས་ཆོས་མི་ཤེས་སོ།
།ཀུན་དགའ་བོ་ཆོས་ཐམས་ཅད་ནི་ཤེས་པ་མེད་པ།
མཐོང་བ་མེད་པ།
བྱེད་པ་eམེད་པ།
བྱ་བ་ལ་མཐུ་མེད་པ་ཤ་སྟག་སྟེ།
དེ་ཅིའི་ཕྱིར་ཞེ་ན།
ཀུན་དགའ་བོ་ཆོས་ཐམས་ཅད་ནི་ནམ་མཁའ་ལྟར་གཡོ་བ་མེད་པ་འཛིན་པ་མེད་པས་བྱེད་པ་མེད་ཅིང་འཛིན་པ་མེད་པའོ།
།ཀུན་དགའ་བོ་ཆོས་ཐམས་ཅད་ནི་སྒྱུ་མའི་སྐྱེས་བུ་ལྟ་བུ་སྟེ་བསམ་གྱིས་མི་ཁྱབ་པའོ།
།ཀུན་དགའ་བོ་ཆོས་ཐམས་ཅད་ནི་སེམས་དང་བྲལ་ཞིང་རྣམ་པར་བསྒྲུབ་པ་[^824K]ལ་སོ་སོར་[^825K]གནས་པའི་མཚན་ཉིད་དེ་སྙིང་པོ་མེད་པའི་ཕྱིར་ཚོར་བ་མེད་པའོ།
།དེ་ལྟར་སྤྱོད་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི་[^826K]ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པ་སྟེ།
ཆོས་གང་ལ་ཡང་མངོན་པར་ཆགས་པ་མེད་དོ།
།ཀུན་དགའ་བོ་དེ་ལྟར་སློབ་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སློབ་པ་སྟེ།བྱང་ཆུབ་སེམས་དཔའ་སེམས་དཔའ་ཆེན་པོ་ཐམས་ཅད་ཡོངས་སུ་རྫོགས་པར་བྱ་བར་འདོད་པས་ཤེས་རབ་ཀྱི་ཕ་རོལ་ཏུ་ཕྱིན་པ་[^827K]ལ་སློབ་པར་[^828K]བྱའོ།
།དེ་ལྟར་སློབ་པ་ནི་རབ་ཅེས་བྱའོ།
།གཙོ་བོ་ཞེས་བྱའོ།
།མཆོག་ཅེས་བྱའོ།
།དམ་པ་ཞེས་བྱའོ།
།ཕུལ་ཞེས་བྱའོ།
།གྱ་ནོམ་པ་ཞེས་བྱའོ།
།བླ་ན་མེད་པ་ཞེས་བྱའོ།
།གོང་ན་མེད་པ་ཞེས་བྱའོ།
།མཉམ་པ་མེད་པ་ཞེས་བྱའོ།
།མི་མཉམ་པ་དང་མཉམ་པ་ཞེས་བྱའོ།
།འཇིག་རྟེན་ཐམས་ཅད་ལ་ཕན་པ་དང་།
འཇིག་རྟེན་ཐམས་ཅད་ལ་[^829K]བདེ་བ།
མགོན་མེད་པ་རྣམས་ལ་མགོན་དུ་གྱུར་པ།སངས་རྒྱས་ཀྱི་[^830K]སྣང་བ།
སངས་རྒྱས་ཀྱིས་བསྔགས་པ་སྟེ།
དེ་ལ་གནས་ཤིང་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདི་ཕྱག་གཡས་པས་གྱེན་དུ་བཏེག་[^831K]ཅིང་ཕྱིར་གཞོག་ཀྱང་སེམས་ཅན་དེ་དག་གིས་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདི་བཏེག་གོ་ཞེས་བྱ་བ་དང་གཞོག་གོ་ཞེས་བྱ་བར་མི་[^832K]ཤེས་པའོ།
།དེ་ཅིའི་ཕྱིར་ཞེ་ན།
ཀུན་དགའ་བོ་སངས་རྒྱས་བཅོམ་ལྡན་འདས་རྣམས་ཀྱང་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ཉིད་ལ་བསླབས་པས་འདས་པ་དང་།
མ་བྱོན་པ་དང་།
ད་ལྟར་བྱུང་བའི་ཆོས་རྣམས་ལ་ཐོགས་པ་eམི་མངའ་བའི་ཡེ་ཤེས་ཀྱི་གཟིགས་པ་གྲུབ་པ་ཡིན་ཏེ།
ཀུན་དགའ་བོ་བསླབ་པ་གང་ཇི་སྙེད་ཅིག་ཡོད་པའི་བསླབ་པ་ཐམས་ཅད་ཀྱི་ནང་ན་ཤེས་རབ་ཀྱི་ཕ་རོལ་ཏུ་ཕྱིན་པ་ལ་བསླབ་པ་ནི་རབ་ཅེས་བྱའོ།
།གཙོ་བོ་ཞེས་བྱའོ།
།མཆོག་ཅེས་བྱའོ།
།དམ་པ་ཞེས་བྱའོ།
།ཕུལ་ཞེས་བྱའོ།
།གྱ་ནོམ་པ་ཞེས་བྱའོ།
།བླ་ན་མེད་པ་ཞེས་བྱའོ།
།གོང་ན་མེད་པ་ཞེས་བྱའོ།
།མཉམ་པ་མེད་པ་ཞེས་བྱའོ།
།མི་མཉམ་པ་དང་མཉམ་པ་ཞེས་བྱའོ།
།ཀུན་དགའ་བོ་གང་ཤེས་རབ་ཀྱི་ཕ་རོལ་ཏུ་ཕྱིན་པའི་ཚད་གཟུང་བའམ།
མཐའ་བཙལ་བར་འདོད་པ་ནི་ནམ་མཁའ་[^833K]ཚད་གཟུང་བའམ།མཐའ་བཙལ་བར་འདོད་དུ་ཟད་དོ།
།དེ་ཅིའི་ཕྱིར་ཞེ་ན།
ཀུན་དགའ་བོ་ཤེས་རབ་ཀྱི་ཕ་རོལ་ཏུ་ཕྱིན་པ་ནི་ཚད་མེད་པ་སྟེ།
ཀུན་དགའ་བོ་ངས་ཤེས་རབ་ཀྱི་ཕ་རོལ་ཏུ་ཕྱིན་པ་ལ་ཚད་མ་[^834K]བསྟན་པ་མེད་དོ།
།མིང་མང་པོ་དང་།
ཚིག་མང་པོ་དང་འབྲུ་མང་པོ་ལ་ནི་ཚད་མ་དང་འབྲེལ་པ་ཡོད་ཀྱི།
ཤེས་རབ་ཀྱི་ཕ་རོལ་ཏུ་ཕྱིན་པ་ལ་ནི་ཚད་མ་དང་འབྲེལ་བ་མེད་དོ་ཞེས་བྱ་བ་ནི་བྱང་ཆུབ་ཆེན་པོ་ཐོབ་པར་བྱེད་པའི་རྒྱུ་གསུམ་པ་སྟེ།
འདི་དག་གིས་ནི་རྒྱུ་གསུངས་པ་ཡིན་ནོ།།
།།གསོལ་པ།
བཅོམ་ལྡན་འདས་ཅིའི་སླད་དུ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་[^835K]ཚད་མ་དང་འབྲེལ་པ་མ་མཆིས་པ་ལགས།
བཅོམ་ལྡན་འདས་ཀྱིས་བཀའ་སྩལ་པ།
ཀུན་དགའ་བོ་མི་ཟད་པའི་ཕྱིར་ཤེས་རབ་ཀྱི་ཕ་རོལ་ཏུ་ཕྱིན་པ་ལ་ཚད་མ་དང་འབྲེལ་པ་མེད་དོ།
།ཀུན་དགའ་བོ་དབེན་པའི་ཕྱིར་ཤེས་རབ་ཀྱི་ཕ་རོལ་ཏུ་ཕྱིན་པ་ལ་ཚད་མ་དང་འབྲེལ་པ་མེད་དོ།
།ཀུན་དགའ་བོ་འདས་པའི་དུས་ཀྱི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་གང་ཇི་སྙེད་ཅིག་བྱུང་བ་དེ་དག་ཀྱང་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ཉིན་ལས་བྱུང་ཡང་ཤེས་རབ་ཀྱི་ཕ་རོལ་ཏུ་ཕྱིན་པ་ཟད་པར་མ་གྱུར་ཏོ།
།ཀུན་དགའ་བོ་མ་འོངས་པའི་དུས་ཀྱི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་གང་ཇི་སྙེད་ཅིག་འབྱུང་བ་དེ་དག་ཀྱང་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ཉིད་ལས་བྱུང་[^836K]ཡང་ཤེས་རབ་ཀྱི་ཕ་རོལ་ཏུ་ཕྱིན་པ་ཟད་པར་འགྱུར་བ་eམེད་དོ།
།ཀུན་དགའ་བོ་ད་ལྟར་ཕྱོགས་བཅུའི་འཇིག་རྟེན་གྱི་ཁམས་ན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་གང་ཇི་སྙེད་ཅིག་བཞུགས་ཤིང་འཚོ་[^837K]སྐྱོང་བ་དང་།
ཆོས་སྟོན་པའི་སངས་རྒྱས་བཅོམ་ལྡན་འདས་དེ་དག་ཀྱང་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ཉིད་ལས་བྱུང་ཡང་ཤེས་རབ་ཀྱི་ཕ་རོལ་ཏུ་ཕྱིན་པ་མ་ཟད་དོ།
།དེ་ཅིའི་ཕྱིར་ཞེ་ན།
ཀུན་དགའ་བོ་ཤེས་རབ་ཀྱི་ཕ་རོལ་ཏུ་ཕྱིན་པ་ཟད་པར་བྱ་བར་སེམས་པ་དེ་ནི་ནམ་མཁའ་ཟད་པར་བྱ་བར་སེམས་སུ་ཟད་དེ།
[^838K]ཤེས་རབ་ཀྱི་ཕ་རོལ་ཏུ་ཕྱིན་པ་ནི་མ་ཟད་མི་ཟད་ཟད་པར་མི་འགྱུར་རོ།
།བསམ་གཏན་གྱི་ཕ་རོལ་ཏུ་ཕྱིན་པ་དང་།
བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་།
བཟོད་པའི་ཕ་རོལ་ཏུ་ཕྱིན་པ་དང་།
ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་།
སྦྱིན་པའི་ཕ་རོལ་ཏུ་ཕྱིན་པ་ནི་མ་ཟད་མི་ཟད་ཟད་པར་མི་འགྱུར་རོ།
།ནང་སྟོང་པ་ཉིད་དང་།
ཕྱི་སྟོང་པ་ཉིད་དང་།
ཕྱི་ནང་སྟོང་པ་ཉིད་དང་།
དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་བར་ནི་མ་ཟད་མི་ཟད་ཟད་པར་མི་འགྱུར་རོ།
།དྲན་པ་ཉེ་བར་གཞག་པ་རྣམས་དང་།
ཡང་དག་པར་སྤོང་བ་རྣམས་དང་།
རྫུ་འཕྲུལ་གྱི་རྐང་པ་རྣམས་དང་།
དབང་པོ་རྣམས་དང་།
སྟོབས་རྣམས་དང་།
བྱང་ཆུབ་ཀྱི་ཡན་ལག་རྣམས་དང་།
འཕགས་པའི་ལམ་ཡན་ལག་བརྒྱད་པ་ནི་མ་ཟད་མི་ཟད་ཟད་པར་མི་འགྱུར་རོ།
།འཕགས་པའི་བདེན་པ་རྣམས་དང་།
བསམ་གཏན་རྣམས་དང་།
ཚད་མེད་པ་རྣམས་དང་།
གཟུགས་མེད་པའི་སྙོམས་པར་འཇུག་པ་རྣམས་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་རྣམས་དང་།
ཏིང་ངེ་འཛིན་རྣམས་དང་།
གཟུངས་ཀྱི་སྒོ་རྣམས་ནི་མ་ཟད་མི་ཟད་ཟད་པར་མི་འགྱུར་རོ།
།དེ་བཞིན་གཤེགས་པའི་སྟོབས་བཅུ་དང་།
མི་འཇིགས་པ་བཞི་[^839K]དང་།
སོ་སོ་ཡང་དག་པར་རིག་པ་བཞི་དང་།
སངས་རྒྱས་ཀྱི་ཆོས་མ་འདྲེས་པ་བཅྭ་བརྒྱད་ནི་མ་ཟད་མི་ཟད་ཟད་པར་མི་འགྱུར་རོ།
།རྣམ་པ་ཐམས་ཅད་མཁྱེན་པ་ཉིད་ཀྱི་བར་ནི་མ་ཟད་མི་ཟད་ཟད་པར་མི་འགྱུར་རོ།
།ཆོས་eདེ་དག་ལ་ནི་སྐྱེ་བའང་མེད་ན་དེ་དག་[^840K]ཟད་པར་འགྱུར་བ་ལྟ་ག་ལ་ཡོད་ཅེས་བྱ་བ་ནི་ཟད་པ་དང་སྐྱེ་བ་མེད་པའི་བྱང་ཆུབ་ཆེན་པོ་ཡིན་ནོ།།
།།དེ་ནས་བཅོམ་ལྡན་འདས་ཀྱིས་ལྗགས་ཀྱི་དབང་པོ་བཀྲམ་སྟེ།
ཞལ་གྱི་དཀྱིལ་འཁོར་ཐམས་ཅད་ལྗགས་ཀྱི་དབང་པོས་ཡོངས་སུ་བཀབ་ནས་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ།
ཀུན་དགའ་བོ་དེ་ཇི་སྙམ་དུ་སེམས།
ལྕེའི་དབང་པོ་འདི་ལྟ་བུ་དང་ལྡན་པ་ལོག་པར་སྨྲའམ།
གཞན་དུ་སྨྲ་བར་འགྱུར་རམ།གསོལ་པ།
བཅོམ་ལྡན་འདས་མ་ལགས་སོ།
།བདེ་བར་གཤེགས་པ་མ་ལགས་སོ།
།བཅོམ་ལྡན་འདས་ཀྱིས་བཀའ་སྩལ་པ།
ཀུན་དགའ་བོ་དེ་བས་ན་ཤེས་རབ་ཀྱི་ཕ་རོལ་ཏུ་ཕྱིན་པ་འདི་འཁོར་བཞི་ལ་རྒྱ་ཆེར་སྟོན་ཅིག
།བརྗོད་ཅིག
།སྒྲོགས་ཤིག
།ཤོད་ཅིག
།ཁོད་ཅིག
།རབ་ཏུ་ཁོད་ཅིག
།ཁྲོལ་ཅིག
།རྣམ་པར་ཕྱེ་ཤིག
།གསལ་པར་བྱོས་ཤིག
།ཡང་དག་པར་སྟོན་ཅིག
།ཀུན་དགའ་བོ་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་འདི་ལས་གང་ལ་ཉན་ཐོས་ཀྱི་ཐེག་པ་པ་དང་།
རང་སངས་རྒྱས་ཀྱི་ཐེག་པ་པ་དང་།
གང་ཟག་བྱང་ཆུབ་སེམས་དཔའི་ཐེག་པ་པས་བསླབ་པར་བྱ་བ་དང་།
གང་ལ་[^841K]ཇི་ལྟར་བསྟན་པ་བཞིན་དུ་བསླབས་པས་རང་རང་གི་ས་ལ་གནས་པར་འགྱུར་བའི་ཆོས་ཐམས་ཅད་རྒྱ་ཆེར་བསྟན་ཏེ།
ཀུན་དགའ་བོ་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་འདི་ནི་ཡི་གེ་ཐམས་ཅད་ལ་འཇུག་པའོ།
།ཀུན་དགའ་བོ་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་འདི་ནི་[^842K]གཟུངས་ཀྱི་སྒོ་གང་ལ་བྱང་ཆུབ་སེམས་དཔའ་སེམས་དཔའ་ཆེན་པོས་བསླབ་པར་བྱ་བའི་གཟུངས་ཐམས་ཅད་ཀྱི་སྒོ་ཡིན་ཏེ།
གཟུངས་འདི་འཛིན་པའི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ལ་ནི་སྤོབས་པ་དང་སོ་སོ་ཡང་དག་པའི་རིག་པའི་[^843K]སྒོ་ཐམས་ཅད་མངོན་དུ་འགྱུར་རོ།
།ཀུན་དགའ་བོ་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་འདི་ནི་འདས་པ་དང་།
མ་བྱོན་པ་དང་།
ད་ལྟར་བྱུང་བའི་སངས་རྒྱས་བཅོམ་ལྡན་འདས་རྣམས་ཀྱི་དམ་པའི་ཆོས་མི་ཟད་པའི་མཛོད་ཡིན་པར་ངས་བཤད་པའོ།
།ཀུན་དགའ་བོ་དེ་བས་ན་ཁྱོད་མོས་པར་བྱ།
ཁོང་དུ་eཆུད་པར་བྱ་སྟེ།
གང་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་འདི་འཛིན་པ་དང་།
འཆང་བ་དང་།
ཀློག་པ་དང་།
ཀུན་ཆུབ་པར་བྱེད་པ་ནི་འདས་པ་དང་།
མ་བྱོན་པ་དང་།
ད་ལྟར་བྱུང་བའི་སངས་རྒྱས་བཅོམ་ལྡན་འདས་རྣམས་ཀྱི་བྱང་ཆུབ་འཛིན་པ་ཡིན་ཏེ།
ཀུན་དགའ་བོ་ཁྱོད་ཀྱིས་ཤེས་རབ་ཀྱི་ཕ་རོལ་ཏུ་ཕྱིན་པའི་གཟུངས་གང་བཟུང་བས་ཆོས་ཐམས་ཅད་གཟུང་བར་འགྱུར་བའི་ཤེས་རབ་ཀྱི་ཕ་རོལ་ཏུ་ཕྱིན་པའི་གཟུངས་ངས་བསྟན་པ་འདི་ཡིན་ནོ་ཞེས་བྱ་བ་ནི་བྱང་ཆུབ་ཆེན་པོ་ལ་ཡིད་ཆེས་པའི་རྒྱུ་གསུངས་པ་ཡིན་ནོ།།
།།བམ་པོ་ལྔ་བཅུ་བདུན་པ།
དེ་ནས་ཚེ་དང་ལྡན་པ་རབ་འབྱོར་འདི་སྙམ་དུ་སེམས་པར་གྱུར་ཏེ།
ཤེས་རབ་ཀྱི་ཕ་རོལ་ཏུ་ཕྱིན་པ་ཡང་ཟབ།
དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ཀྱི་བྱང་ཆུབ་ཀྱང་ཟབ་ན།
བདག་གིས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ལ་དེ་འདྲིའོ་སྙམ་སྟེ།
དེ་ནས་ཚེ་དང་ལྡན་པ་རབ་འབྱོར་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ།
།བཅོམ་ལྡན་འདས་ཤེས་རབ་ཀྱི་ཕ་རོལ་ཏུ་ཕྱིན་པ་ནི་མི་བས་པའོ།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་ནམ་མཁའ་མི་ཟད་པའི་ཕྱིར་ཤེས་རབ་ཀྱི་ཕ་རོལ་ཏུ་ཕྱིན་པ་མི་ཟད་པའོ།
།གསོལ་པ།
བཅོམ་ལྡན་འདས་ཇི་ལྟར་ཤེས་རབ་ཀྱི་ཕ་རོལ་ཏུ་ཕྱིན་པ་མངོན་པར་བསྒྲུབ་པར་[^844K]བགྱི།
བཅོམ་ལྡན་འདས་ཀྱིས་བཀའ་སྩལ་པ།རབ་འབྱོར་གཟུགས་མི་ཟད་པས་ཤེས་རབ་ཀྱི་ཕ་རོལ་ཏུ་ཕྱིན་པ་མངོན་པར་བསྒྲུབ་པར་[^845K]བྱའོ།
།ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་མི་ཟད་པས་ཤེས་རབ་ཀྱི་ཕ་རོལ་ཏུ་ཕྱིན་པ་མངོན་པར་བསྒྲུབ་པར་བྱའོ།
།རབ་འབྱོར་སྐྱེ་མཆེད་དང་།
ཁམས་དང་།
རྟེན་ཅིང་འབྲེལ་པར་འབྱུང་བ་མི་ཟད་པས་ཤེས་རབ་ཀྱི་ཕ་རོལ་ཏུ་ཕྱིན་པ་མངོན་པར་བསྒྲུབ་པར་བྱའོ།
།རབ་འབྱོར་སྦྱིན་པའི་ཕ་རོལ་ཏུ་ཕྱིན་པ་མི་ཟད་པས་ཤེས་རབ་ཀྱི་ཕ་རོལ་ཏུ་ཕྱིན་པ་མངོན་པར་བསྒྲུབ་པར་བྱའོ།
།ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་།
བཟོད་པའི་ཕ་རོལ་eཏུ་ཕྱིན་པ་དང་།
བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་།
བསམ་གཏན་གྱི་ཕ་རོལ་ཏུ་ཕྱིན་པ་དང་།
ཤེས་རབ་ཀྱི་ཕ་རོལ་ཏུ་ཕྱིན་པ་མི་ཟད་པས་ཤེས་རབ་ཀྱི་ཕ་རོལ་ཏུ་ཕྱིན་པ་མངོན་པར་བསྒྲུབ་པར་བྱའོ།
།རབ་འབྱོར་ནང་སྟོང་པ་ཉིད་མི་ཟད་པས་ཤེས་རབ་ཀྱི་ཕ་རོལ་ཏུ་ཕྱིན་པ་མངོན་པར་བསྒྲུབ་པར་བྱའོ།
།དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་བར་དུ་མི་ཟད་པས་ཤེས་རབ་ཀྱི་ཕ་རོལ་ཏུ་ཕྱིན་པ་མངོན་པར་བསྒྲུབ་པར་བྱའོ།
།རབ་འབྱོར་དྲན་པ་ཉེ་བར་གཞག་པ་རྣམས་[^846K]མི་ཟད་པས་ཤེས་རབ་ཀྱི་ཕ་རོལ་ཏུ་ཕྱིན་པ་མངོན་པར་བསྒྲུབ་པར་བྱའོ།
།ཡང་དག་པར་སྤོང་བ་དང་།
རྫུ་འཕྲུལ་གྱི་རྐང་པ་དང་།
དབང་པོ་དང་།
སྟོབས་དང་།
བྱང་ཆུབ་ཀྱི་ཡན་ལག་དང་།
འཕགས་པའི་ལམ་ཡན་ལག་བརྒྱད་པ་མི་ཟད་པས་ཤེས་རབ་ཀྱི་ཕ་རོལ་ཏུ་ཕྱིན་པ་མངོན་པར་བསྒྲུབ་པར་བྱའོ།
།རབ་འབྱོར་འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་དང་།
མཐར་གྱིས་གནས་པའི་སྙོམས་པར་འཇུག་པ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་མི་ཟད་པས་ཤེས་རབ་ཀྱི་ཕ་རོལ་ཏུ་ཕྱིན་པ་མངོན་པར་བསྒྲུབ་པར་བྱའོ།
།རབ་འབྱོར་དེ་བཞིན་གཤེགས་པའི་སྟོབས་དང་།
མི་འཇིགས་པ་དང་།
སོ་སོ་ཡང་དག་པར་རིག་པ་དང་།
སངས་རྒྱས་ཀྱི་ཆོས་མ་འདྲེས་པ་མི་ཟད་པས་ཤེས་རབ་ཀྱི་ཕ་རོལ་ཏུ་ཕྱིན་པ་མངོན་པར་བསྒྲུབ་པར་བྱའོ།
།རབ་འབྱོར་རྣམ་པ་ཐམས་ཅད་མཁྱེན་པ་ཉིད་ཀྱི་བར་དུ་མི་ཟད་པས་ཤེས་རབ་ཀྱི་ཕ་རོལ་ཏུ་ཕྱིན་པ་མངོན་པར་བསྒྲུབ་པར་བྱའོ།
།རབ་འབྱོར་གཞན་ཡང་གཟུགས་ནམ་མཁའ་ལྟར་ཟད་མི་ཤེས་པས་བྱང་ཆུབ་སེམས་དཔའ་སེམས་དཔའ་ཆེན་པོས་ཤེས་རབ་ཀྱི་ཕ་རོལ་ཏུ་ཕྱིན་པ་མངོན་པར་བསྒྲུབ་པར་བྱའོ།
།རབ་འབྱོར་ཚོར་བ་ནམ་མཁའ་ལྟར་ཟད་མི་ཤེས་པས་བྱང་ཆུབ་སེམས་དཔའ་སེམས་དཔའ་ཆེན་པོས་ཤེས་རབ་ཀྱི་ཕ་རོལ་ཏུ་ཕྱིན་པ་མངོན་པར་བསྒྲུབ་པར་བྱའོ།
།འདུ་ཤེས་ནམ་མཁའ་ལྟར་ཟད་མི་ཤེས་eཔས་བྱང་ཆུབ་སེམས་དཔའ་སེམས་དཔའ་ཆེན་པོས་ཤེས་རབ་ཀྱི་ཕ་རོལ་ཏུ་ཕྱིན་པ་མངོན་པར་བསྒྲུབ་པར་བྱའོ།
།འདུ་བྱེད་[^847K]རྣམས་ནམ་མཁའ་ལྟར་ཟད་མི་ཤེས་པས་བྱང་ཆུབ་སེམས་དཔའ་སེམས་དཔའ་ཆེན་པོས་ཤེས་རབ་ཀྱི་ཕ་རོལ་ཏུ་ཕྱིན་པ་མངོན་པར་བསྒྲུབ་པར་བྱའོ།
།རྣམ་པར་ཤེས་པ་ནམ་མཁའ་ལྟར་ཟད་མི་ཤེས་པས་བྱང་ཆུབ་སེམས་དཔའ་སེམས་དཔའ་ཆེན་པོས་ཤེས་རབ་ཀྱི་ཕ་རོལ་ཏུ་ཕྱིན་པ་མངོན་པར་བསྒྲུབ་པར་བྱའོ།
།རབ་འབྱོར་སྐྱེ་མཆེད་རྣམས་ནམ་མཁའ་ལྟར་ཟད་མི་ཤེས་པས་བྱང་ཆུབ་སེམས་དཔའ་སེམས་དཔའ་ཆེན་པོས་ཤེས་རབ་ཀྱི་ཕ་རོལ་ཏུ་ཕྱིན་པ་མངོན་པར་བསྒྲུབ་པར་བྱའོ།
།ཁམས་རྣམས་ནམ་མཁའ་ལྟར་ཟད་མི་ཤེས་པས་བྱང་ཆུབ་སེམས་དཔའ་སེམས་དཔའ་ཆེན་པོས་ཤེས་རབ་ཀྱི་ཕ་རོལ་ཏུ་ཕྱིན་པ་མངོན་པར་བསྒྲུབ་པར་བྱའོ།
།རྟེན་ཅིང་འབྲེལ་བར་འབྱུང་བ་ནམ་མཁའ་ལྟར་ཟད་མི་ཤེས་པས་བྱང་ཆུབ་སེམས་དཔའ་སེམས་དཔའ་ཆེན་པོས་ཤེས་རབ་ཀྱི་ཕ་རོལ་ཏུ་ཕྱིན་པ་མངོན་པར་བསྒྲུབ་པར་བྱའོ།
།རབ་འབྱོར་སྦྱིན་པའི་ཕ་རོལ་ཏུ་ཕྱིན་པ་ནམ་མཁའ་ལྟར་ཟད་མི་ཤེས་པས་ཤེས་རབ་ཀྱི་ཕ་རོལ་ཏུ་ཕྱིན་པ་མངོན་པར་བསྒྲུབ་པར་བྱའོ།
།ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་།
བཟོད་པའི་ཕ་རོལ་ཏུ་ཕྱིན་པ་དང་།
བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་།
བསམ་གཏན་གྱི་ཕ་རོལ་ཏུ་ཕྱིན་པ་དང་།
ཤེས་རབ་ཀྱི་ཕ་རོལ་ཏུ་ཕྱིན་པ་ནམ་མཁའ་ལྟར་ཟད་མི་ཤེས་པས་ཤེས་རབ་ཀྱི་ཕ་རོལ་ཏུ་ཕྱིན་པ་མངོན་པར་བསྒྲུབ་པར་བྱའོ།
།རབ་འབྱོར་ནང་སྟོང་པ་ཉིད་ནམ་མཁའ་ལྟར་ཟད་མི་ཤེས་པས་ཤེས་རབ་ཀྱི་ཕ་རོལ་ཏུ་ཕྱིན་པ་མངོན་པར་བསྒྲུབ་པར་བྱའོ།
།དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་བར་དུ་ནམ་མཁའ་ལྟར་ཟད་མི་ཤེས་པས་ཤེས་རབ་ཀྱི་ཕ་རོལ་ཏུ་ཕྱིན་པ་མངོན་པར་བསྒྲུབ་པོར་བྱའོ།
།རབ་འབྱོར་དྲན་པ་ཉེ་བར་གཞག་པ་ནམ་མཁའ་ལྟར་ཟད་མི་ཤེས་པས་ཤེས་རབ་ཀྱི་ཕ་རོལ་ཏུ་ཕྱིན་པ་མངོན་པར་བསྒྲུབ་པར་བྱའོ།
།ཡང་དག་པར་སྤོང་བ་དང་།
རྫུ་འཕྲུལ་གྱི་རྐང་པ་དང་།
དབང་པོ་དང་།
སྟོབས་དང་།
བྱང་ཆུབ་ཀྱི་ཡན་ལག་དང་།
འཕགས་eཔའི་ལམ་ཡན་ལག་བརྒྱད་པ་ནམ་མཁའ་ལྟར་ཟད་མི་ཤེས་པས་ཤེས་རབ་ཀྱི་ཕ་རོལ་ཏུ་ཕྱིན་པ་མངོན་པར་བསྒྲུབ་པར་བྱའོ།
།རབ་འབྱོར་འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་དང་།
མཐར་གྱིས་གནས་པའི་སྙོམས་པར་འཇུག་པ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་ནམ་མཁའ་ལྟར་ཟད་མི་ཤེས་པས་ཤེས་རབ་ཀྱི་ཕ་རོལ་ཏུ་ཕྱིན་པ་མངོན་པར་བསྒྲུབ་པར་བྱའོ།
།རབ་འབྱོར་དེ་བཞིན་གཤེགས་པའི་སྟོབས་དང་།
མི་འཇིགས་པ་དང་།
སོ་སོ་ཡང་དག་པར་རིག་པ་དང་།
སངས་རྒྱས་ཀྱི་ཆོས་མ་འདྲེས་པ་ནམ་མཁའ་ལྟར་ཟད་མི་ཤེས་པས་ཤེས་རབ་ཀྱི་ཕ་རོལ་ཏུ་ཕྱིན་པ་མངོན་པར་བསྒྲུབ་པར་བྱའོ།
།རབ་འབྱོར་རྣམ་པ་ཐམས་ཅད་མཁྱེན་པ་ཉིད་ཀྱི་བར་དུ་ནམ་མཁའ་ལྟར་ཟད་མི་ཤེས་པས་ཤེས་རབ་ཀྱི་ཕ་རོལ་ཏུ་ཕྱིན་པ་མངོན་པར་བསྒྲུབ་པར་བྱའོ།
།རབ་འབྱོར་གཞན་ཡང་མ་རིག་པ་ནམ་མཁའ་ལྟར་ཟད་མི་ཤེས་པས་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་མངོན་པར་བསྒྲུབ་པར་བྱའོ།
།རབ་འབྱོར་འདུ་བྱེད་ནམ་མཁའ་ལྟར་ཟད་མི་ཤེས་པས་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་མངོན་པར་བསྒྲུབ་པར་བྱའོ།
།རབ་འབྱོར་རྣམ་པར་ཤེས་པ་ནམ་མཁའ་ལྟར་ཟད་མི་ཤེས་པས་བྱང་ཆུབ་སེམས་དཔའ་སེམས་དཔའ་ཆེན་པོས་ཤེས་རབ་ཀྱི་ཕ་རོལ་ཏུ་ཕྱིན་པ་མངོན་པར་བསྒྲུབ་པར་བྱའོ།
།རབ་འབྱོར་མིང་དང་གཟུགས་ནམ་མཁའ་ལྟར་ཟད་མི་ཤེས་པས་བྱང་ཆུབ་སེམས་དཔའ་སེམས་དཔའ་ཆེན་པོས་ཤེས་རབ་ཀྱི་ཕ་རོལ་ཏུ་ཕྱིན་པ་མངོན་པར་བསྒྲུབ་པར་བྱའོ།
།རབ་འབྱོར་སྐྱེ་མཆེད་དྲུག་ནམ་མཁའ་ལྟར་ཟད་མི་ཤེས་པས་བྱང་ཆུབ་སེམས་དཔའ་སེམས་དཔའ་ཆེན་པོས་ཤེས་རབ་ཀྱི་ཕ་རོལ་ཏུ་ཕྱིན་པ་མངོན་པར་བསྒྲུབ་པར་བྱའོ།
།རབ་འབྱོར་རེག་པ་ནམ་མཁའ་ལྟར་ཟད་མི་ཤེས་པས་བྱང་ཆུབ་སེམས་དཔའ་སེམས་དཔའ་ཆེན་པོས་ཤེས་རབ་ཀྱི་ཕ་རོལ་ཏུ་ཕྱིན་པ་མངོན་པར་བསྒྲུབ་པར་བྱའོ།
།རབ་འབྱོར་ཚོར་བ་ནམ་eམཁའ་ལྟར་ཟད་མི་ཤེས་པས་བྱང་ཆུབ་སེམས་དཔའ་སེམས་དཔའ་ཆེན་པོས་ཤེས་རབ་ཀྱི་ཕ་རོལ་ཏུ་ཕྱིན་པ་མངོན་པར་བསྒྲུབ་པར་བྱའོ།
།རབ་འབྱོར་སྲེད་པ་ནམ་མཁའ་ལྟར་ཟད་མི་ཤེས་པས་བྱང་ཆུབ་སེམས་དཔའ་སེམས་དཔའ་ཆེན་པོས་ཤེས་རབ་ཀྱི་ཕ་རོལ་ཏུ་ཕྱིན་པ་མངོན་པར་བསྒྲུབ་པར་བྱའོ།
།རབ་འབྱོར་ལེན་པ་ནམ་མཁའ་ལྟར་ཟད་མི་ཤེས་པས་བྱང་ཆུབ་སེམས་དཔའ་སེམས་དཔའ་ཆེན་པོས་ཤེས་རབ་ཀྱི་ཕ་རོལ་ཏུ་ཕྱིན་པ་མངོན་པར་བསྒྲུབ་པར་བྱའོ།
།རབ་འབྱོར་སྲིད་པ་ནམ་མཁའ་ལྟར་ཟད་མི་ཤེས་པས་བྱང་ཆུབ་སེམས་དཔའ་སེམས་དཔའ་ཆེན་པོས་ཤེས་རབ་ཀྱི་ཕ་རོལ་ཏུ་ཕྱིན་པ་མངོན་པར་བསྒྲུབ་པར་བྱའོ།
།རབ་འབྱོར་སྐྱེ་བ་ནམ་མཁའ་ལྟར་ཟད་མི་ཤེས་པས་ང་ཆུབ་སེམས་དཔའ་སེམས་དཔའ་ཆེན་པོས་ཤེས་རབ་ཀྱི་ཕ་རོལ་ཏུ་ཕྱིན་པ་མངོན་པར་བསྒྲུབ་པར་བྱའོ།
།རབ་འབྱོར་རྒ་ཤི་དང་།
མྱ་ངན་དང་།
སྨྲེ་སྔགས་འདོན་པ་དང་།
སྡུག་བསྔལ་བ་དང་།
ཡིད་མི་བདེ་བ་དང་།
འཁྲུག་པ་ནམ་མཁའ་ལྟར་ཟད་མི་ཤེས་པས་བྱང་ཆུབ་སེམས་དཔའ་སེམས་དཔའ་ཆེན་པོས་ཤེས་རབ་ཀྱི་ཕ་རོལ་ཏུ་ཕྱིན་པ་མངོན་པར་བསྒྲུབ་པར་བྱ་སྟེ།
།རབ་འབྱོར་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོས་ཤེས་རབ་ཀྱི་ཕ་རོལ་ཏུ་ཕྱིན་པ་མངོན་པར་བསྒྲུབ་པར་བྱའོ།
།རབ་འབྱོར་འདི་ནི་བྱང་ཆུབ་སེམས་དཔའ་སེམས་དཔའ་ཆེན་པོའི་རྟེན་ཅིང་འབྲེལ་བར་འབྱུང་བ་ལ་རྣམ་པར་བལྟ་བ་དང་།
ཐོག་མ་དང་ཐ་མ་རྣམ་པར་སྤངས་པར་བལྟ་བ་[^848K]སྟེ།གང་དེ་ལྟར་རྟེན་ཅིང་འབྲེལ་བར་འབྱུང་བ་ལ་རྣམ་པར་ལྟ་བ་དེ་ནི་བྱང་ཆུབ་སེམས་དཔའ་སེམས་དཔའ་ཆེན་པོའི་[^849K]སྙིང་པོ་བྱང་ཆུབ་ལ་འདུག་པའི་མ་འདྲེས་པའི་ཆོས་ཏེ།
དེ་ལྟར་རྟེན་ཅིང་འབྲེལ་པར་འབྱུང་བ་ལ་རྣམ་པར་ལྟ་བ་དེས་ནི་རྣམ་པ་ཐམས་ཅད་མཁྱེན་པ་ཉིད་ཀྱི་ཡེ་ཤེས་ཐོབ་པར་འགྱུར་རོ།
།རབ་འབྱོར་གང་ལ་ལ་ནམ་མཁའ་ལྟར་ཟད་མི་ཤེས་པས་མངོན་པར་བསྒྲུབ་པ་འདིས་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་ཅིང་རྟེན་ཅིང་འབྲེལ་པར་འབྱུང་བ་ལ་རྣམ་པར་ལྟ་བ་དེ་ནི་ཉན་ཐོས་ཀྱི་སའམ།
རང་སངས་རྒྱས་ཀྱི་ས་ལ་གནས་པར་མི་འགྱུར་ཏེ།དེ་ནི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལ་eགནས་པར་འགྱུར་རོ།
།རབ་འབྱོར་གང་ཟག་བྱང་ཆུབ་སེམས་དཔའི་ཐེག་པ་པ་གང་ཕྱིར་ལྡོག་པ་དེ་དག་ཐམས་ཅད་ནི་ཤེས་རབ་ཀྱི་ཕ་རོལ་ཏུ་ཕྱིན་པ་ཡིད་ལ་བྱ་བ་འདི་ལ་མ་བརྟེན་པ་[^850K]དང་།
ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ་བྱང་ཆུབ་སེམས་དཔའ་སེམས་དཔའ་ཆེན་པོས་ཇི་ལྟར་ནམ་མཁའ་ལྟར་ཟད་མི་ཤེས་པས་མངོན་པར་བསྒྲུབ་པས་རྟེན་ཅིང་འབྲེལ་བར་འབྱུང་བ་ལ་རྣམ་པར་བལྟ་བར་[^851K]བྱ་བ་དང་།
མངོན་པར་བསྒྲུབ་པར་བྱ་བ་མི་ཤེས་པས་ཕྱིར་ལྡོག་གོ
།རབ་འབྱོར་གང་ཟག་བྱང་ཆུབ་སེམས་དཔའི་ཐེག་པ་པ་ཕྱིར་ལྡོག་པ་དེ་དག་ཐམས་ཅད་ནི་ཐབས་མཁས་པ་འདི་ལམ་བརྟེན་པས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་ཕྱིར་ལྡོག་གོ།
།རབ་འབྱོར་བྱང་ཆུབ་སེམས་དཔའ་སེམས་དཔའ་ཆེན་པོ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་ཕྱིར་མི་ལྡོག་པ་དེ་དག་ཐམས་ཅད་ཀྱང་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ལ་བརྟེན་ནས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་ཕྱིར་མི་ལྡོག་སྟེ།
དེ་ལྟར་ཐབས་མཁས་པས་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་བྱང་ཆུབ་སེམས་དཔའ་སེམས་དཔའ་ཆེན་པོས་ནམ་མཁའ་ལྟར་ཟད་མི་ཤེས་པས་མངོན་པར་བསྒྲུབ་པས་ཤེས་རབ་ཀྱི་ཕ་རོལ་ཏུ་ཕྱིན་པ་རྣམ་པར་བལྟ་བར་བྱ་སྟེ་[^852K]མངོན་པར་བསྒྲུབ་པར་བྱའོ།
།རབ་འབྱོར་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་རྟེན་ཅིང་འབྲེལ་བར་འབྱུང་བ་ལ་རྣམ་པར་བལྟ་བས་[^853K]ནི་ཆོས་གང་ཡང་རྒྱུ་མེད་པ་ལས་བྱུང་བར་ཡང་དག་པར་རྗེས་སུ་མི་མཐོང་།
ཆོས་གང་ཡང་སྐྱེ་བར་[^854K]ཡང་དག་པར་རྗེས་སུ་མི་མཐོང་།
ཆོས་གང་ཡང་འགག་པར་ཡང་དག་པར་རྗེས་སུ་མི་མཐོང་།
ཆོས་གང་ཡང་བདག་དང་།
སེམས་ཅན་དང་།
སྲོག་དང་།
འགྲོ་བ་དང་།
གསོ་བ་དང་།
སྐྱེས་བུ་དང་།
གང་ཟག་དང་།
ཤེད་ལས་སྐྱེས་དང་།
ཤེད་བུ་དང་།
བྱེད་པ་པོ་དང་།
བྱེད་དུ་འཇུག་པ་པོ་དང་།
སློང་བ་པོ་དང་།
ཡོངས་སུ་སློང་བ་པོ་དང་།
ཚོར་བ་པོ་དང་།
ཚོར་དུ་འཇུག་པ་པོ་དང་།
ཤེས་པ་པོ་དང་།
ལྟ་བ་པོར་ཡང་དག་པར་རྗེས་སུ་མི་མཐོང་།
རྟག་པ་དང་།
མི་རྟག་པ་དང་།
བདེ་བ་དང་།
སྡུག་བསྔལ་བ་དང་།
བདག་དང་།
བདག་eམེད་པ་དང་།
ཞི་བ་དང་།
མ་ཞི་བར་ཡང་དག་པར་རྗེས་སུ་མི་མཐོང་སྟེ།
རབ་འབྱོར་དེ་ལྟར་ཤེས་རབ་ཀྱི་ཕ་རོལ་ཏུ་ཕྱིན་པ་ལ་[^855K]སྤྱོད་པའི་ཚེ་བྱང་ཆུབ་སེམས་དཔའ་སེམས་དཔའ་ཆེན་པོས་[^856K]རྟེན་ཅིང་འབྲེལ་པར་འབྱུང་བ་ལ་རྣམ་པར་བལྟ་བར་[^857K]བྱའོ།
།རབ་འབྱོར་གང་གི་ཚེ་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
གཟུགས་རྟག་པའམ།
མི་རྟག་པའམ།
བདེ་བའམ།
སྡུག་བསྔལ་བའམ།
བདག་ཡོད་པའམ།
བདག་མེད་པའམ།
ཞི་བའམ།
མ་ཞི་བར་ཡང་དག་པར་[^858K]རྗེས་སུ་མི་མཐོང་ངོ་།
།ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་རྟག་པའམ།
མི་རྟག་པའམ།
བདེ་བའམ།
སྡུག་བསྔལ་བའམ།
བདག་ཡོད་པའམ།
བདག་མེད་པའམ།
ཞི་བའམ།
མ་ཞི་བར་ཡང་དག་པར་རྗེས་སུ་མི་མཐོང་ངོ་།
།སྐྱེ་མཆེད་དང་།
ཁམས་དང་།
རྟེན་ཅིང་འབྲེལ་བར་འབྱུང་བ་རྟག་པའམ།
མི་རྟག་པའམ།
བདེ་བའམ།
སྡུག་བསྔལ་བའམ།
བདག་ཡོད་པའམ།
བདག་མེད་པའམ།
ཞི་བའམ།
མ་ཞི་བར་ཡང་དག་པར་རྗེས་སུ་མི་མཐོང་ངོ་།
།འཕགས་པའི་བདེན་པ་དང་།
སྟོང་པ་ཉིད་ཐམས་ཅད་དང་།
བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་རྟ་པའམ།མི་རྟག་པའམ།
བདེ་བའམ།
སྡུག་བསྔལ་བའམ།
བདག་ཡོད་པའམ།
བདག་མེད་པའམ།
ཞི་བའམ།
མ་ཞི་བར་ཡང་དག་པར་རྗེས་སུ་མི་མཐོང་ངོ་།
།འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་དང་།
སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།
སངས་རྒྱས་ཀྱི་ཆོས་མ་འདྲེས་པ་བཅྭ་བརྒྱད་རྟག་པའམ།
མི་རྟག་པའམ།
བདེ་བའམ།
སྡུག་བསྔལ་བའམ།
བདག་ཡོད་པའམ།
བདག་མེད་པའམ།
ཞི་བའམ།
མ་ཞི་བར་ཡང་དག་པར་རྗེས་སུ་མི་མཐོང་ངོ་།
།རྣམ་པ་ཐམས་ཅད་མཁྱེན་པ་eཉིད་ཀྱི་བར་དུ་རྟག་པའམ།
མི་རྟག་པའམ།
བདེ་བའམ།
སྡུག་བསྔལ་བའམ།བདག་ཡོད་པའམ།
བདག་མེད་པའམ།
ཞི་བའམ།
མ་ཞི་བར་ཡང་དག་པར་རྗེས་སུ་མི་མཐོང་ངོ་།
།དེ་ཅིའི་ཕྱིར་ཞེ་ན།
རབ་འབྱོར་དེ་ནི་འདི་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
ཤེས་རབ་ཀྱི་ཕ་རོལ་ཏུ་ཕྱིན་པ་ཡང་དག་པར་རྗེས་སུ་མི་མཐོང་སྟེ།ཆོས་གང་གིས་ཤེས་རབ་ཀྱི་ཕ་རོལ་ཏུ་ཕྱིན་པ་ཡང་དག་པར་རྗེས་སུ་[^859K]མཐོང་བར་འགྱུར་བའི་ཆོས་དེ་ཡང་དག་པར་[^860K]རྗེས་སུ་མི་མཐོང་ངོ་།
།བསམ་གཏན་གྱི་ཕ་རོལ་ཏུ་ཕྱིན་པ་དང་།
བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་།
བཟོད་པའི་ཕ་རོལ་ཏུ་ཕྱིན་པ་དང་།
ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་།
སྦྱིན་པའི་ཕ་རོལ་ཏུ་ཕྱིན་པ་ཡང་དག་པར་རྗེས་སུ་མི་མཐོང་སྟེ།
ཆོས་གང་གིས་སྦྱིན་པའི་ཕ་རོལ་ཏུ་ཕྱིན་པ་ཡང་དག་པར་རྗེས་སུ་མཐོང་པར་འགྱུར་བའི་ཆོས་དེ་ཡང་ཡང་དག་པར་རྗེས་སུ་མི་མཐོང་ངོ་།
།ནང་སྟོང་པ་ཉིད་ཡང་དག་པར་རྗེས་སུ་མི་མཐོང་སྟེ།
ཆོས་གང་གིས་ནང་སྟོང་པ་ཉིད་ཡང་དག་པར་རྗེས་སུ་མཐོང་བར་འགྱུར་བའི་ཆོས་དེ་ཡང་ཡང་དག་པར་རྗེས་སུ་མི་མཐོང་ངོ་།
།དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་བར་དུ་ཡང་དག་པར་རྗེས་སུ་མི་མཐོང་སྟེ།
ཆོས་གང་གིས་དངོས་པོ་མེད་པོའི་ངོ་བོ་ཉིད་སྟོང་པ་ཉིད་ཡང་དག་པར་རྗེས་སུ་མཐོང་བར་འགྱུར་བའི་ཆོས་དེ་ཡང་ཡང་དག་པར་རྗེས་སུ་མི་མཐོང་ངོ་།
།དྲན་པ་ཉེ་བར་གཞག་པ་དང་།
ཡང་དག་པར་སྤོང་བ་དང་།
རྫུ་འཕྲུལ་གྱི་རྐང་པ་བཞི་དང་།
དབང་པོ་དང་།
སྟོབས་དང་།
བྱང་ཆུབ་ཀྱི་ཡན་ལག་དང་།
འཕགས་པའི་ལམ་ཡན་ལག་བརྒྱད་པ་ཡང་དག་པར་རྗེས་སུ་མི་མཐོང་སྟེ།
ཆོས་གང་གིས་འཕགས་པའི་ལམ་ཡན་ལག་བརྒྱད་པ་ཡང་དག་པར་[^861K]མཐོང་བར་འགྱུར་བའི་ཆོས་དེ་ཡང་ཡང་དག་པར་རྗེས་སུ་མི་མཐོང་ངོ་།
།འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་དང་།
མཐར་གྱིས་གནས་པའི་སྙོམས་པར་འཇུག་པ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།e།ཏིང་ངེ་འཛིན་དང་།
གཟུངས་ཀྱི་སྒོ་ཡང་དག་པར་རྗེས་སུ་མི་མཐོང་སྟེ།
ཆོས་གང་གིས་གཟུངས་ཀྱི་སྒོ་ཡང་དག་པར་རྗེས་སུ་མཐོང་བར་འགྱུར་བའི་ཆོས་དེ་ཡང་དག་པར་རྗེས་སུ་མི་མཐོང་ངོ་།
།དེ་བཞིན་གཤེགས་པའི་སྟོབས་དང་།
མི་འཇིགས་པ་དང་།
སོ་སོ་ཡང་དག་པར་རིག་པ་དང་།
སངས་རྒྱས་ཀྱི་ཆོས་མ་འདྲེས་པ་བཅྭ་བརྒྱད་ཡང་དག་པར་རྗེས་སུ་མི་མཐོང་སྟེ།
ཆོས་གང་གིས་སངས་རྒྱས་ཀྱི་ཆོས་མ་འདྲེས་པ་བཅྭ་བརྒྱད་ཡང་དག་པར་རྗེས་སུ་མཐོང་བར་འགྱུར་བའི་ཆོས་དེ་ཡང་ཡང་དག་པར་རྗེས་སུ་མི་མཐོང་ངོ་།
།རྣམ་པ་ཐམས་ཅད་མཁྱེན་པ་ཉིད་ཀྱི་བར་དུ་ཡང་དག་པར་རྗེས་སུ་མི་མཐོང་སྟེ།
ཆོས་གང་གིས་རྣམ་པ་ཐམས་ཅད་མཁྱེན་པ་ཉིད་ཡང་དག་པར་རྗེས་སུ་མཐོང་བར་འགྱུར་བའི་ཆོས་དེ་ཡང་ཡང་དག་པར་རྗེས་སུ་མི་མཐོང་ངོ་།
།ཆོས་གང་གིས་བག་ཆགས་ཀྱི་མཚམས་སྦྱོར་བ་ཐམས་ཅད་སྤང་བར་བྱ་བ་དེ་ཡང་ཡང་དག་པར་རྗེས་སུ་མི་མཐོང་ངོ་།
།རབ་འབྱོར་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོས་ཆོས་ཐམས་ཅད་མི་དམིགས་པའི་ཚུལ་གྱིས་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱད་པར་བྱའོ།
།རབ་འབྱོར་གང་གི་[^862K]ཚེ་བྱང་ཆུབ་སེམས་དཔའ་སེམས་དཔའ་ཆེན་པོས་ཆོས་ཐམས་ཅད་མི་དམིགས་པར་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
བདུད་སྡིག་ཅན་མྱ་ངན་གྱི་ཟུག་རྔུས་ཟུག་པར་འགྱུར་རོ།
།རབ་འབྱོར་འདི་ལྟ་སྟེ་དཔེར་ན་སྐྱེས་བུ་ཞིག་ཕ་མ་འཆི་བའི་དུས་བྱས་པར་གྱུར་ན་མྱ་ངན་གྱི་ཟུག་རྔུས་ཟུག་པར་འགྱུར་ཏེ།
མྱ་ངན་གྱི་ཟུག་རྔུས་མི་བཟད་པར་དང་ལྡན་པར་འགྱུར་རོ།
།རབ་འབྱོར་དེ་བཞིན་དུ་བྱང་ཆུབ་སེམས་དཔའ་སེམས་དཔའ་ཆེན་པོ་ཆོས་ཐམས་ཅད་མི་དམིགས་པར་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
བདུད་སྡིག་ཅན་མྱ་ངན་གྱི་ཟུག་རྔུས་ཟུག་པར་འགྱུར་ཏེ།
མྱ་ངན་གྱི་ཟུག་རྔུས་མི་བཟད་པས་ཟུག་པར་འགྱུར་རོ།
།རབ་འབྱོར་གྱིས་གསོལ་པ།
ཅི་ལགས་བཅོམ་ལྡན་འདས་བདུད་སྡིག་ཅན་གཅིག་འབའ་ཞིག་མྱ་ངན་གྱི་ཟུག་རྔུས་མི་བཟད་པས་ཟུག་པར་འགྱུར་རམ།
འོན་ཏེ་སྟོང་གསུམ་གྱི་སྟོང་ཆེན་པོའི་འཇིག་རྟེན་[^863K]ཁམས་ན་བདུད་སྡིག་ཅན་གང་ཇི་སྙེད་ཅིག་མཆིས་པ་དེ་དག་ཐམས་ཅད་མྱ་ངན་གྱི་[^864K]ཟུག་རྔུ་མི་eབཟད་པས་ཟུག་པར་འགྱུར།
བཅོམ་ལྡན་འདས་ཀྱི་བཀའ་སྩལ་པ།
རབ་འབྱོར་ནམ་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་སྤྱོད་པས་རྣམ་པར་[^865K]སྤྱོད་པའི་ཚེ།
སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ན་བདུད་སྡིག་ཅན་གང་ཇི་སྙེད་ཅིག་ཡོད་པ་དེ་དག་ཐམས་ཅད་མྱ་ངན་གྱི་ཟུག་རྔུ་མི་བཟད་པས་ཟུག་པར་འགྱུར་ཏེ།
རང་རང་གི་སྟན་ལ་འདུག་པར་མི་འདོད་དོ།
།དེ་ལྟར་རྣམ་པར་སྤྱོད་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ལ་ནི་ལྷ་དང་མི་དང་ལྷ་མ་ཡིན་དུ་བཅས་པའི་འཇིག་རྟེན་གྱིས་གང་གི་ཕྱིར་དེ་བཟུང་ཞིང་ཕྱིར་ཟློག་པའི་གླགས་མི་རྙེད་གཏིང་མི་རྙེད་དོ།
།རབ་འབྱོར་དེ་བས་ན་[^866K]བྱང་ཆུབ་སེམས་དཔའ་སེམས་དཔའ་ཆེན་པོ་མྱུར་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་འདོད་པས་ཤེས་རབ་ཀྱི་ཕ་རོལ་ཏུ་ཕྱིན་པ་ལ་རྣམ་པར་སྤྱོད་པས་རྣམ་པར་སྤྱད་པར་བྱ་སྟེ།
ཤེས་རབ་ཀྱི་ཕ་རོལ་ཏུ་ཕྱིན་པ་ལ་རྣམ་པར་སྤྱོད་པས་རྣམ་པར་སྤྱོད་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི་སྦྱིན་པའི་ཕ་རོལ་ཏུ་ཕྱིན་པ་སྒོམ་པ་ཡོངས་སུ་རྫོགས་པར་འགྱུར་རོ།
།ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་།
བཟོད་པའི་ཕ་རོལ་ཏུ་ཕྱིན་པ་དང་།
བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་།
བསམ་གཏན་གྱི་ཕ་རོལ་ཏུ་ཕྱིན་པ་དང་།
ཤེས་རབ་ཀྱི་ཕ་རོལ་ཏུ་ཕྱིན་པ་སྒོམ་པ་ཡོངས་སུ་རྫོགས་པར་འགྱུར་རོ[^867K]།
།ཤེས་རབ་ཀྱི་ཕ་རོལ་ཏུ་ཕྱིན་པ་ལ་རྣམ་པར་སྤྱོད་པས་རྣམ་པར་སྤྱོད་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི་ཕ་རོལ་ཏུ་ཕྱིན་པ་ཐམས་ཅད་སྒོམ་པ་ཡོངས་སུ་རྫོགས་པར་འགྱུར་རོ་ཞེས་བྱ་བ་ནི་ཟད་པ་མེད་པའི་རྣམ་པ་ནི་ཟད་པ་[^868K]ཤེས་པའོ།
།སྐྱེ་བ་མེད་པའི་རྣམ་པ་ནི་མི་སྐྱེ་བ་ཤེས་པ་ཡིན་ནོ།།
།།དེ་ནས་ཚེ་དང་ལྡན་པ་རབ་འབྱོར་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ།
།བཅོམ་ལྡན་འདས་ཇི་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཕ་རོལ་ཏུ་ཕྱིན་པ་སྒོམ་པ་ཡོངས་སུ་རྫོགས་པར་འགྱུར་བ་ལགས།
ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་།
བཟོད་པའི་ཕ་རོལ་ཏུ་ཕྱིན་པ་དང་།
བརྩོན་འགྲུས་eཀྱི་ཕ་རོལ་ཏུ་ཕྱིན་པ་དང་།
བསམ་གཏན་གྱི་ཕ་རོལ་ཏུ་ཕྱིན་པ་དང་།
ཤེས་རབ་ཀྱི་ཕ་རོལ་ཏུ་ཕྱིན་པ་སྒོམ་པ་ཡོངས་སུ་རྫོགས་པར་འགྱུར་བ་ལགས།
བཅོམ་ལྡན་འདས་ཀྱིས་བཀའ་སྩལ་པ།རབ་འབྱོར་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་སྦྱིན་པ་ཡོངས་སུ་གཏོང་བའི་ཚེ།
རྣམ་པ་ཐམས་ཅད་མཁྱེན་པ་ཉིད་དུ་ཡོངས་སུ་བསྔོ་ཞིང་སྦྱིན་པ་དེ་དག་ཡོངས་སུ་གཏོང་སྟེ།
རབ་འབྱོར་དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོའི་སྦྱིན་པའི་ཕ་རོལ་ཏུ་ཕྱིན་པ་སྒོམ་པ་ཡོངས་སུ་རྫོགས་པར་འགྱུར་རོ།
།རབ་འབྱོར་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་ཚུལ་ཁྲིམས་བསྲུང་བའི་ཚེ།
རྣམ་པ་ཐམས་ཅད་མཁྱེན་པ་ཉིད་དུ་ཡོངས་སུ་བསྔོ་ཞིང་ཚུལ་ཁྲིམས་དེ་དག་བསྲུང་སྟེ།
རབ་འབྱོར་[^869K]དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོའི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་སྒོམ་པ་ཡོངས་སུ་རྫོགས་པར་འགྱུར་རོ།
།རབ་འབྱོར་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་བཟོད་པ་སྒྲུབ་པའི་ཚེ།
རྣམ་པ་ཐམས་ཅད་མཁྱེན་པ་ཉིད་དུ་ཡོངས་སུ་བསྔོ་ཞིང་བཟོད་པ་དེ་སྒོམ་སྟེ།
རབ་འབྱོར་དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོའི་[^870K]བཟོད་པའི་ཕ་རོལ་ཏུ་ཕྱིན་པ་སྒོམ་པ་ཡོངས་སུ་རྫོགས་པར་འགྱུར་རོ།
།རབ་འབྱོར་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་བརྩོན་འགྲུས་རྩོམ་པའི་ཚེ།རྣམ་པ་ཐམས་ཅད་མཁྱེན་པ་ཉིད་དུ་[^871K]ཡོངས་སུ་བསྔོ་ཞིང་བརྩོན་འགྲུས་དེ་རྩོམ་སྟེ།རབ་འབྱོར་དེ་ལྟར་ན་བྱང་ཆུབ་སེམས་དཔའ་ཆེན་པོའི་བརྩོན་འགྲུས་ཀྱི་ཕ་རོལ་ཏུ་ཕྱིན་པ་སྒོམ་པ་[^872K]ཡོངས་སུ་རྫོགས་པར་འགྱུར་རོ།
།རབ་འབྱོར་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་བསམ་གཏན་ལ་སྙོམས་པར་འཇུག་པའི་ཚེ།
རྣམ་པ་ཐམས་ཅད་མཁྱེན་པ་ཉིད་དུ་ཡོངས་སུ་བསྔོ་ཞིང་བསམ་གཏན་དེ་དག་ལ་སྙོམས་པར་འཇུག་སྟེ།
རབ་འབྱོར་དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོའི་[^873K]བསམ་གཏན་གྱི་ཕ་རོལ་ཏུ་ཕྱིན་པ་སྒོམཔ་ཡོངས་སུ་རྫོགས་པར་འགྱུར་རོ།
།རབ་འབྱོར་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་སྒོམ་པའི་ཚེ།
རྣམ་པ་ཐམས་ཅད་མཁྱེན་པ་ཉིད་དུ་ཡོངས་སུ་བསྔོ་ཞིང་eཤེས་རབ་སྒོམ་སྟེ།
རབ་འབྱོར་དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོའི་ཤེས་རབ་ཀྱི་ཕ་རོལ་ཏུ་ཕྱིན་པ་སྒོམ་པ་ཡོངས་སུ་རྫོགས་པར་འགྱུར་རོ།
།དེ་ནས་ཚེ་དང་ལྡན་པ་རབ་འབྱོར་གྱིས་བཅོམ་ལྡན་འདས་ལ་སྐད་ཅེས་གསོལ་ཏོ།
།བཅོམ་ལྡན་འདས་ཇི་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་སྦྱིན་པའི་ཕ་རོལ་ཏུ་ཕྱིན་པ་ལ་གནས་ཤིང་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་ཡོངས་སུ་འཛིན་པ་ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་སྦྱིན་པ་ཡོངས་སུ་གཏོང་ཞིང་རྣམ་པ་ཐམས་ཅད་མཁྱེན་པ་ཉིད་དུ་ཡོངས་སུ་བསྔོ་བའི་ཚེ།
སེམས་ཅན་རྣམས་ལ་བྱམས་པའི་ལུས་ཀྱི་ལས་དང་།
བྱམས་པའི་ངག་གི་ལས་དང་།
བྱམས་པའི་ཡིད་ཀྱི་ལས་ཉེ་བར་གནས་པར་འགྱུར་ཏེ།
དགེ་བའི་རྩ་བ་དེ་དག་ཀྱང་ཉན་ཐོས་ཀྱི་ས་དང་།
རང་སངས་རྒྱས་སུ་མི་བསྔོའི།
སེམས་ཅན་ཐམས་ཅད་དང་ཐུན་མོང་[^874K]དུ་བྱས་ནས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་བསྔོ་སྟེ།
དེ་ཇི་ལྟར་གང་གིས་ཡོངས་སུ་བསྔོ་བ་དང་།
གང་ཡོངས་སུ་བསྔོ་བ་དང་།
གང་དུ་ཡོངས་སུ་བསྔོ་བའི་འདུ་ཤེས་གསུམ་མི་འཇུག་པ་དེ་ལྟར་ཡོངས་སུ་བསྔོའོ།
།རབ་འབྱོར་དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་སྦྱིན་པའི་ཕ་རོལ་ཏུ་ཕྱིན་པ་ལ་གནས་པས་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་ཡོངས་སུ་འཛིན་ཏོ།
།གསོལ་པ།
བཅོམ་ལྡན་འདས་ཇི་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་སྦྱིན་པའི་ཕ་རོལ་ཏུ་ཕྱིན་པ་ལ་གནས་ཤིང་བཟོད་པའི་ཕ་རོལ་ཏུ་ཕྱིན་པ་ཡོངས་སུ་འཛིན་པ་ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་སྦྱིན་པ་གཏོང་བའི་ཚེ་ལེན་པ་པོ་དེ་དག་གཤེ་ཞིང་མཚང་[^875K]འདྲུ་ལ་མི་བདེན་པའི་ངག་རྩུབ་པོས་མི་སྙན་པ་བརྗོད་ཀྱང་དེ་དག་ལ་གནོད་པའི་སེམས་མི་བསྐྱེད་དེ།དགེ་བའི་རྩ་བ་དེ་དག་ཀྱང་ཉན་ཐོས་དང་།
རང་སངས་རྒྱས་སུ་ཡོངས་སུ་མི་བསྔོའི།སེམས་ཅན་ཐམས་ཅད་དང་ཐུན་མོང་[^876K]དུ་བྱས་ནས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་བསྔོ་སྟེ།
དེ་ཇི་ལྟར་གང་གིས་ཡོངས་སུ་བསྔོ་བ་དང་།
གང་ཡོངས་སུ་བསྔོ་བ་དང་།
གང་དུ་ཡོངས་eསུ་བསྔོ་བའི་འདུ་ཤེས་གསུམ་མི་འཇུག་པ་དེ་ལྟར་ཡོངས་སུ་བསྔོའོ།
།རབ་འབྱོར་དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་སྦྱིན་པའི་ཕ་རོལ་ཏུ་ཕྱིན་པ་ལ་གནས་ཤིང་བཟོད་པའི་ཕ་རོལ་ཏུ་ཕྱིན་པ་ཡོངས་སུ་འཛིན་པ་ཡིན་ནོ།
།གསོལ་པ།
བཅོམ་ལྡན་འདས་ཇི་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་སྦྱིན་པའི་ཕ་རོལ་ཏུ་ཕྱིན་པ་ལ་གནས་ཤིང་བརྩོན་འགྲུས་ཀྱི་ཕ་རོལ་ཏུ་ཕྱིན་པ་ཡོངས་སུ་འཛིན་པ་ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་སྦྱིན་པ་གཏོང་བའི་ཚེ།
ལེན་པ་དེ་དག་གཤེ་ཞིང་མཚང་[^877K]འདྲུ་ལ་མི་བདེན་པའི་ངག་རྩུབ་པོས་མི་སྙན་པར་བརྗོད་དེ།དེ་ལྟར་སྨྱོ་བ་དང་།
འཁྱལ་པ་དང་།
ཚུལ་མ་ཡིན་པའི་ཚིག་རྩུབ་པོས་མི་སྙན་པར་བརྗོད་པ་ལ་སྦྱིན་པའི་བློ་དང་།
ཡོངས་སུ་གཏོང་བའི་བློ་ཉིད་དུ་འགྱུར་ཏེ།བདག་གིས་ནི་སྦྱིན་པ་ཡོངས་སུ་གཏང་བར་བྱ་སྟེ།
བདག་གིས་ནི་སྦྱིན་པ་ཡོངས་སུ་མི་གཏོང་བར་[^878K]མི་བྱའོ།
།དེའི་[^879K]ལུས་སེམས་ཀྱི་བརྩོན་འགྲུས་བསྐྱེད་དེ།དགེ་བའི་རྩ་བ་དེ་དག་ཀྱང་ཉན་ཐོས་དང་།
རང་སངས་རྒྱས་སུ་ཡོངས་སུ་[^880K]མི་བསྔོའི།
སེམས་ཅན་ཐམས་ཅད་དང་ཐུན་མོང་[^881K]སུ་བྱས་ནས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་བསྔོ་སྟེ།
དེ་ཇི་ལྟར་གང་གིས་ཡོངས་སུ་བསྔོ་བ་དང་།
གང་ཡོངས་སུ་བསྔོ་བ་དང་།
གང་དུ་ཡོངས་སུ་བསྔོ་བའི་འདུ་ཤེས་གསུམ་མི་འཇུག་པ་དེ་ལྟར་ཡོངས་སུ་བསྔོའོ།
།རབ་འབྱོར་དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་སྦྱིན་པའི་ཕ་རོལ་ཏུ་ཕྱིན་པ་ལ་གནས་ཤིང་བརྩོན་འགྲུས་ཀྱི་ཕ་རོལ་ཏུ་ཕྱིན་པ་ཡོངས་སུ་འཛིན་པ་ཡིན་ནོ།
།གསོལ་པ།བཅོམ་ལྡན་འདས་ཇི་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་སྦྱིན་པའི་ཕ་རོལ་ཏུ་ཕྱིན་པ་ལ་གནས་ཤིང་བསམ་གཏན་གྱི་ཕ་རོལ་ཏུ་ཕྱིན་པ་ཡོངས་སུ་འཛིན་པ་ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་སྦྱིན་པ་ཡོངས་སུ་གཏོང་བའི་ཚེ་རྣམ་པ་ཐམས་ཅད་མཁྱེན་པ་ཉིད་དུ་དམིགས་ཏེ་སེམས་འཇུག་པ་མ་གཏོགས་པར་ཉན་ཐོས་ཀྱི་སའམ།
རང་སངས་རྒྱས་ཀྱི་སར་eཡོངས་སུ་མི་བསྔོ་སྟེ།
དེ་ཇི་ལྟར་གང་གིས་ཡོངས་སུ་བསྔོ་བ་དང་།
གང་ཡོངས་སུ་བསྔོ་བ་དང་།
གང་དུ་ཡོངས་སུ་བསྔོ་བའི་འདུ་ཤེས་གསུམ་མི་འཇུག་པ་དེ་ལྟར་ཡོངས་སུ་བསྔོའོ།
།རབ་འབྱོར་དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་སྦྱིན་པའི་ཕ་རོལ་ཏུ་ཕྱིན་པ་ལ་གནས་ཤིང་བསམ་གཏན་གྱི་ཕ་རོལ་ཏུ་ཕྱིན་པ་ཡོངས་སུ་འཛིན་པ་ཡིན་ནོ།
།གསོལ་པ།
བཅོམ་ལྡན་འདས་ཇི་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་ཐབས་མཁས་པས་སྦྱིན་པ་ཡོངས་སུ་གཏོང་ཞིང་ཤེས་རབ་ཀྱི་ཕ་རོལ་ཏུ་ཕྱིན་པ་ཡོངས་སུ་འཛིན་པ་ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་སྦྱིན་པ་སྦྱིན་ཞིང་ཡོངས་སུ་གཏོང་བའི་ཚེ་དེ་རྟག་ཏུ་སྦྱིན་པ་ལ་སྒྱུ་བའི་བློ་ཉེ་བར་གནས་ཤིང་སྦྱིན་པ་དེས་སེམས་ཅན་གང་ལ་ཡང་ཕན་པའམ་མི་ཕན་པར་འགྱུར་བ་མི་མཐོང་སྟེ།དགེ་བའི་རྩ་བ་དེ་དག་ཀྱང་ཉན་ཐོས་དང་རང་སངས་རྒྱས་སུ་ཡོངས་སུ་མི་བསྔོའི།སེམས་ཅན་ཐམས་ཅད་དང་ཐུན་མོང་[^882K]དུ་བྱས་ནས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་བསྔོ་སྟེ།
དེ་[^883K]ཇི་ལྟར་གང་གིས་ཡོངས་སུ་བསྔོ་བ་དང་།
གང་ཡོངས་སུ་བསྔོ་བ་དང་།
གང་དུ་ཡོངས་སུ་བསྔོ་བའི་འདུ་ཤེས་གསུམ་མི་འཇུག་པ་དེ་ལྟར་ཡོངས་སུ་བསྔོའོ།
།རབ་འབྱོར་དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་ཐབས་མཁས་པས་སྦྱིན་པའི་ཕ་རོལ་ཏུ་ཕྱིན་པ་ལ་གནས་ཤིང་ཤེས་རབ་ཀྱི་ཕ་རོལ་ཏུ་ཕྱིན་པ་ཡོངས་སུ་འཛིན་པ་ཡིན་ནོ།
།དེ་ནས་ཚེ་དང་ལྡན་པ་རབ་འབྱོར་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ།
།བཅོམ་ལྡན་འདས་ཇི་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་ལ་གནས་ཤིང་སྦྱིན་པའི་ཕ་རོལ་ཏུ་ཕྱིན་པ་ཡོངས་སུ་འཛིན་པ་ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་ལ་གནས་པ་ནི་ལུས་སམ།
ངག་གམ།
སེམས་ཀྱི་སྡོམ་པ་གང་ཡང་རུང་སྟེ།
སྡོམ་པ་དེས་ཉན་ཐོས་ཀྱི་སའམ།
རང་སངས་རྒྱས་ཀྱི་ས་ལ་འཆོལ་བར་མི་བྱེད་དེ[^884K]ཚུལ་ཁྲིམས་ཀྱི་ཕ་eརོལ་ཏུ་ཕྱིན་པ་ལ་གནས་ཤིང་སེམས་ཅན་རྣམས་ཀྱི་སྲོག་མི་གཅོད་དོ།
།མ་བྱིན་པར་མི་ལེན་ཏོ།
།འདོད་པས་ལོག་པར་མི་གཡེམ་མོ།
།བརྫུན་གྱི་ཚིག་མི་སྨྲའོ།
།ཞེ་གཅོད་པའི་ཚིག་རྩུབ་མོ་མི་སྨྲའོ།
ཚིག་འཁྱལ་པ་མི་སྨྲའོ།
བརྣབ་སེམས་[^885K]མི་བྱེད་དོ།
།གནོད་སེམས་སུ་མི་བྱེད་དོ།
།ལོག་པར་མི་ལྟའོ།
།དེ་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དེ་ལ་གནས་ཤིང་ཟས་འདོད་པ་ལ་ཟས།
སྐོམ་འདོད་པ་ལ་སྐོམ།བཞོན་པ་འདོད་པ་ལ་བཞོན་པ།
གོས་འདོད་པ་ལ་གོས།
མེ་ཏོག་འདོད་པ་མེ་ཏོག
།ཕྲེང་བ་འདོད་པ་ལ་ཕྲེང་བ།
སྤོས་འདོད་པ་ལ་སྤོས།
བྱུག་པ་འདོད་པ་ལ་བྱུག་པ།
མལ་ཆ་འདོད་པ་མལ་ཆ།
གནས་འདོད་པ་ལ་གནས།འཚོ་བ་འདོད་པ་ལ་འཚོ་བ།
ཡོ་བྱད་འདོད་པ་ལ་ཡོ་བྱད་ཡོངས་སུ་གཏོང་བ་ནས་མིའི་ཡོ་བྱད་[^886K]ཅི་ཡང་རུང་བའི་བར་དུ་འདོད་པ་རྣམས་ལ་མིའི་ཡོ་བྱད་གང་ཅི་ཡང་རུང་བ་དེ་དག་ཐམས་ཅད་ཡོངས་སུ་གཏོང་ཞིང་སྦྱིན་པ་དེ་ལྟར་གཏོང་བའི་ཚེ།
སྦྱིན་པ་དེ་ཉན་ཐོས་དང་།
རང་སངས་རྒྱས་ཀྱི་སར་ཡོངས་སུ་མི་བསྔོའི།སེམས་ཅན་ཐམས་ཅད་དང་ཐུན་མོང་དུ་བྱས་ཏེ།
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་བསྔོ་སྟེ།
དེ་ཡང་ཇི་ལྟར་གང་གིས་ཡོངས་སུ་བསྔོ་བ་དང་།
གང་ཡོངས་སུ་བསྔོ་བ་དང་།
གང་དུ་ཡོངས་སུ་བསྔོ་བའི་འདུ་ཤེས་གསུམ་མི་འཇུག་པ་དེ་ལྟར་ཡོངས་སུ་བསྔོ་སྟེ།
རབ་འབྱོར་དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་ལ་གནས་ཤིང་སྦྱིན་པའི་ཕ་རོལ་ཏུ་ཕྱིན་པ་ཡོངས་སུ་འཛིན་པ་ཡིན་ནོ།
།གསོལ་པ།བཅོམ་ལྡན་འདས་ཇི་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་ལ་གནས་ཤིང་བཟོད་པའི་ཕ་རོལ་ཏུ་ཕྱིན་པ་ཡོངས་སུ་འཛིན་པ་ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་ལ་གནས་པའི་དྲུང་དུ་སེམས་ཅན་ཐམས་ཅད་ལྷ་[^887K]གནས་ཡན་ལག་དང་ཉིད་ལག་རྣམས་བཅད་གཏུབས་[^888K]ཤིང་དོང་ཡང་།
དེ་ལ་བྱང་ཆུབ་སེམས་དཔའ་སེམས་དཔའ་eཆེན་པོ་འཁྲུགས་པ་[^889K]མེད་དེ་གནོད་པའི་སེམས་གཅིག་ཀྱང་མི་བསྐྱེད་དོ།
།གཞན་དུ་ན་དེ་འདི་སྙམ་དུ་སེམས་ཏེ།
དེ་ལྟར་སེམས་ཅན་ཐམས་ཅད་ཀྱིས་བདག་གི་ཡན་ལག་དང་ཉིང་ལག་བཅད་གཏུབས་[^890K]ཏེ་དོང་བ་ནི་བདག་གིས་ཐོབ་པར་བྱ་བ་ལེགས་པར་ཐོབ་བོ།
།བདག་གི་[^891K]ལུས་རུལ་པ་འདི་ཡོངས་སུ་བཏང་བས་དེ་བཞིན་གཤེགས་པའི་སྐུ་ལྷ་རྫས་རྡོ་རྗེ་ལས་བྱུང་བ་ཐོབ་པར་བྱའོ་སྙམ་སྟེ།དགེ་བའི་རྩ་བ་དེ་དག་ཀྱང་ཉན་ཐོས་དང་།
རང་སངས་རྒྱས་སུ་མི་བསྔོའི།སེམས་ཅན་ཐམས་ཅད་དང་ཐུན་མོང་[^892K]དུ་བྱས་ནས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་བསྔོ་སྟེ།
དེ་[^893K]ཇི་ལྟར་གང་གིས་ཡོངས་སུ་བསྔོ་བ་དང་།
གང་ཡོངས་སུ་བསྔོ་བ་དང་།
གང་དུ་ཡོངས་སུ་བསྔོ་བའི་འདུ་ཤེས་གསུམ་མི་འཇུག་པ་དེ་ལྟར་ཡོངས་སུ་བསྔོ་སྟེ།
རབ་འབྱོར་དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་ལ་གནས་ཤིང་བཟོད་པའི་ཕ་རོལ་ཏུ་ཕྱིན་པ་ཡོངས་སུ་འཛིན་པ་ཡིན་ནོ།
།གསོལ་པ།
བཅོམ་ལྡན་འདས་ཇི་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་ལ་གནས་ཤིང་བརྩོན་འགྲུས་ཀྱི་ཕ་རོལ་ཏུ་ཕྱིན་པ་ཡོངས་སུ་འཛིན་པ་ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་ལ་གནས་ཤིང་སེམས་ཅན་བདག་གིས་འཁོར་བ་ལས་བསྒྲལ་[^894K]ཏེ་འཆི་བ་མེད་པའི་དབྱིངས་སུ་དགོད་པར་བྱའོ་ཞེས་ལུས་དང་སེམས་ཀྱི་བརྩོན་འགྲུས་ཉམས་པར་མི་བྱེད་ཅིང་།
དགེ་བའི་རྩ་བ་དེ་ཡང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་བསྔོ་སྟེ།
དེ་ཇི་ལྟར་[^895K]གང་གིས་ཡོངས་སུ་བསྔོ་བ་དང་།
གང་ཡོངས་སུ་བསྔོ་བ་དང་།
གང་དུ་ཡོངས་སུ་བསྔོ་བའི་འདུ་ཤེས་གསུམ་མི་འཇུག་པ་དེ་ལྟར་ཡོངས་སུ་བསྔོ་སྟེ།
རབ་འབྱོར་དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་ལ་གནས་ཤིང་བརྩོན་འགྲུས་ཀྱི་ཕ་རོལ་ཏུ་ཕྱིན་པ་ཡོངས་སུ་འཛིན་པ་ཡིན་ནོ།
།གསོལ་པ།
བཅོམ་ལྡན་འདས་ཇི་ལྟར་ན་བྱང་ཆུབ་སེམས་དཔའ་སེམས་eདཔའ་ཆེན་པོ་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་ལ་གནས་ཤིང་བསམ་གཏན་གྱི་ཕ་རོལ་ཏུ་ཕྱིན་པ་ཡོངས་སུ་འཛིན་པ་ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་གང་གི་[^896K]ཚེ་བྱང་ཆུབ་སེམས་དཔའ་སེམས་དཔའ་ཆེན་པོ་བསམ་གཏན་དང་པོ་ལ་སྙོམས་པར་འཇུག་པ་དང་།
བསམ་གཏན་གཉིས་པ་དང་།
བསམ་གཏན་གསུམ་པ་དང་།
བསམ་གཏན་བཞི་པ་ལ་སྙོམས་པར་འཇུག་པ་དང་།
འགོག་པའི་བར་ལ་སྙོམས་པར་འཇུག་པའི་ཚེ།
ཉན་ཐོས་ཀྱི་ས་དང་།
རང་སངས་རྒྱས་ཀྱི་སར་དམིགས་པ་མེད་དེ།གཞན་དུ་ན་དེ་འདི་སྙམ་དུ་བདག་གིས་ཏིང་ངེ་འཛིན་གྱི་ཕ་རོལ་ཏུ་ཕྱིན་པ་འདི་ལ་གནས་ཏེ།
སེམས་ཅན་ཐམས་ཅད་འཁོར་བ་ལས་ཡོངས་སུ་དགྲོལ་བར་བྱའོ་སྙམ་སྟེ།
དགེ་བའི་རྩ་བ་དེ་དག་ཀྱང་ཉན་ཐོས་དང་།
རང་སངས་རྒྱས་སུ་མི་བསྔོའི།སེམས་ཅན་ཐམས་ཅད་དང་ཐུན་མོང་དུ་བྱས་ནས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་བསྔོ་སྟེ།
དེ་[^897K]ཇི་ལྟར་གང་གིས་ཡོངས་སུ་བསྔོ་བ་དང་།
གང་ཡོངས་སུ་བསྔོ་བ་དང་།
གང་དུ་ཡོངས་སུ་བསྔོ་བའི་འདུ་ཤེས་གསུམ་མི་འཇུག་པ་དེ་ལྟར་ཡོངས་སུ་བསྔོའོ།
།རབ་འབྱོར་དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་ལ་གནས་ཤིང་བསམ་གཏན་གྱི་ཕ་རོལ་ཏུ་ཕྱིན་པ་ཡོངས་སུ་འཛིན་པ་ཡིན་ནོ།
།གསོལ་པ།
བཅོམ་ལྡན་འདས་ཇི་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་ལ་གནས་ཤིང་ཤེས་རབ་ཀྱི་ཕ་རོལ་ཏུ་ཕྱིན་པ་ཡོངས་སུ་འཛིན་པ་ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་ལ་གནས་ཤིང་ཆོས་གང་ཡང་འདུས་བྱས་སུ་མི་མཐོང་།
ཆོས་གང་ཡང་[^898K]འདུས་མ་བྱས་སུ་མི་མཐོང་།
དངོས་པོ་ཡོད་པ་འདུས་བྱས་སུ་མི་མཐོང་།
དངོས་པོ་མེད་པ་འདུས་མ་བྱས་སུ་མི་མཐོང་།
མཚན་མ་ཡོད་པ་འདུས་བྱས་སུ་མི་མཐོང་།
མཚན་མ་མེད་པ་འདུས་མ་བྱས་སུ་མི་མཐོང་མཐོང[^899K]།
གཞན་དུ་ན་ཆོས་[^900K]གང་ཡང་དེ་བཞིན་ཉིད་ལས་འདའ་བར་eམེད་པ་ལས་པར་ཆོས་གང་ཡང་ཡོད་པའམ་མེད་པར་ཡང་དག་པར་རྗེས་སུ་མི་མཐོང་སྟེ།
ཤེས་རབ་ཀྱི་ཕ་རོལ་ཏུ་ཕྱིན་པ་དང་ཐབས་མཁས་པ་དེས་ཉན་ཐོས་ཀྱི་སའམ།
རང་སངས་རྒྱས་ཀྱི་སར་མི་ལྷུང་[^901K]སྟེ།
དགེ་བའི་རྩ་བ་དེ་དག་ཀྱང་ཉན་ཐོས་དང་།
རང་སངས་རྒྱས་སུ་ཡོངས་སུ་མི་བསྔོའི།སེམས་ཅན་ཐམས་ཅད་དང་ཐུན་མོང་དུ་བྱས་ནས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་བསྔོ་སྟེ།
དེ་ཇི་ལྟར་གང་གིས་ཡོངས་སུ་བསྔོ་བ་དང་།
གང་ཡོངས་སུ་བསྔོ་བ་དང་།
གང་དུ་ཡོངས་སུ་བསྔོ་བའི་འདུ་ཤེས་གསུམ་མི་འཇུག་པ་དེ་ལྟར་ཡོངས་སུ་བསྔོའོ།
།རབ་འབྱོར་དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་ལ་གནས་ཤིང་ཤེས་རབ་ཀྱི་ཕ་རོལ་ཏུ་ཕྱིན་པ་ཡོངས་སུ་འཛིན་པ་ཡིན་ནོ།
།གསོལ་པ།
བཅོམ་ལྡན་འདས་ཇི་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་བཟོད་པའི་ཕ་རོལ་ཏུ་ཕྱིན་པ་ལ་གནས་ཤིང་སྦྱིན་པའི་ཕ་རོལ་ཏུ་ཕྱིན་པ་ཡོངས་སུ་འཛིན་པ་ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོས་[^902K]སེམས་དང་པོ་བསྐྱེད་པ་ནས་ཉེ་བར་བཟུང་སྟེ།
སྙིང་པོ་བྱང་ཆུབ་ལ་འདུག་གི་བར་དུ་སྦྱིན་པ་ཡོངས་སུ་གཏོང་བའི་ཚེ།
སེམས་ཅན་ཐམས་ཅད་གཤེ་ཞིང་འཁྱལ་ལ་ཡན་ལག་དང་ཉིད་ལག་གཅོད་པར་གྱུར་ཀྱང་དེ་ལ་བྱང་ཆུབ་སེམས་དཔའ་སེམས་དཔའ་ཆེན་པོ་བཟོད་པའི་ཕ་རོལ་ཏུ་ཕྱིན་པ་ལ་གནས་པ་དེ་འདི་སྙམ་སུ་སེམས་ཏེ།སེམས་ཅན་འདི་དག་ལ་ནི་བདག་གིས་སྦྱིན་པ་ཡོངས་སུ་གཏོང་བར་[^903K]བྱའི།
སྦྱིན་པ་ཡོངས་སུ་མི་གཏོང་བར་[^904K]བྱ་བ་མ་ཡིན་ནོ་ཞེས་ཏེ།
དེ་སེམས་ཅན་དེ་དག་ཟས་འདོད་པ་ལ་ནི་ཟས།
སྐོམ་འདོད་པ་ལ་ནི་སྐོམ།
བཞོན་པ་[^905K]འདོད་པ་ལ་ནི་བཞོན་པ།
གོས་འདོད་པ་ལ་ནི་གོས།
མེ་ཏོག་འདོད་པ་ལ་ནི་མེ་ཏོག
།ཕྲེང་བ་འདོད་པ་ལ་ནི་ཕྲེང་བ།
སྤོས་འདོད་པ་ལ་ནི་སྤོས།
བྱུག་པ་འདོད་པ་ལ་ནི་བྱུག་པ།
མལ་ཆ་འདོད་པ་ལ་ནི་མལ་ཆ།
གནས་འདོད་པ་ལ་ནི་གནས།འཚོ་བ་འདོད་པ་ལ་ནི་འཚོ་བ།
ཡོ་བྱད་འདོད་པ་ལ་ནི་ཡོ་བྱད་གང་ཅི་ཡང་རུང་བའི་བར་དུ་ཡོངས་སུ་eགཏོང་སྟེ།
དགེ་བའི་རྩ་བ་དེ་དག་ཀྱང་སེམས་ཅན་ཐམས་ཅད་དང་ཐུན་མོང་དུ་བྱས་ཤིང་རྣམ་པ་ཐམས་ཅད་མཁྱེན་པ་ཉིད་དུ་ཡོངས་སུ་བསྔོ་སྟེ།
དེ་ཇི་ལྟར་གང་གིས་ཡོངས་སུ་བསྔོ་བ་དང་།
གང་ཡོངས་སུ་བསྔོ་བ་དང་།
གང་དུ་ཡོངས་སུ་བསྔོ་བའི་འདུ་ཤེས་གསུམ་མི་འཇུག་པ་དེ་ལྟར་ཡོངས་སུ་བསྔོ་སྟེ།རབ་འབྱོར་དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་བཟོད་པའི་ཕ་རོལ་ཏུ་ཕྱིན་པ་ལ་གནས་ཤིང་སྦྱིན་པའི་ཕ་རོལ་ཏུ་ཕྱིན་པ་ཡོངས་སུ་འཛིན་པ་ཡིན་ནོ།
།གསོལ་པ།
བཅོམ་ལྡན་འདས་ཇི་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་བཟོད་པའི་ཕ་རོལ་ཏུ་ཕྱིན་པ་ལ་གནས་ཤིང་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་ཡོངས་སུ་འཛིན་པ་ལགས།
བཅོམ་ལྡན་འདས་ཀྱིས་བཀའ་སྩལ་པ།རབ་འབྱོར་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་སེམས་དང་པོ་བསྐྱེད་པ་ནས་ཉེ་བར་བཟུང་སྟེ་སྙིང་པོ་བྱང་ཆུབ་ལ་འདུག་གི་བར་དུ་སེམས་ཅན་ནོ་ཅོག་གི་[^906K]སྲོག་མི་གཅོད་དོ།
།མ་བྱིན་པར་མི་ལེན་ཏོ།
།འདོད་པས་ལོག་པར་མི་གཡེམ་མོ།
།བརྫུན་གྱི་ཚིག་མི་སྨྲའོ།
།ཕྲ་མའི་ཚིག་མི་སྨྲའོ།
།ཞེ་གཅོད་པའི་ཚིག་མི་སྨྲའོ།
།ཚིག་འཁྱལ་པ་མི་སྨྲའོ།
།བརྣབ་སེམས་སུ་མི་བྱེད་དོ།
།གནོད་སེམས་སུ་མི་བྱེད་དོ།
།ལོག་པར་མི་ལྟའོ།
།དེའི་སེམས་ཀྱང་ཉན་ཐོས་ཀྱི་སའམ།
རང་སངས་རྒྱས་ཀྱི་ས་ལ་མི་འཇུག་སྟེ།
དགེ་བའི་རྩ་བ་དེ་ཡང་སེམས་་ཅན་ཐམས་ཅད་དང་ཐུན་མོང་དུ་བྱས་ཤིང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་བསྔོ་སྟེ།
དེ་ཇི་ལྟར་གང་གིས་ཡོངས་སུ་བསྔོ་བ་དང་།
གང་ཡོངས་སུ་བསྔོ་བ་དང་།
གང་དུ་ཡོངས་སུ་བསྔོ་བའི་འདུ་ཤེས་གསུམ་མི་འཇུག་པ་དེ་ལྟར་ཡོངས་སུ་བསྔོ་སྟེ།
རབ་འབྱོར་དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་བཟོད་པའི་ཕ་རོལ་ཏུ་ཕྱིན་པ་ལ་གནས་ཤིང་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་ཡོངས་སུ་འཛིན་པ་ཡིན་ནོ།
།གསོལ་པ།
བཅོམ་ལྡན་འདས་ཇི་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་བཟོད་པའི་ཕ་རོལ་ཏུ་ཕྱིན་པ་ལ་གནས་ཤིང་བརྩོན་འགྲུས་ཀྱི་ཕ་རོལ་ཏུ་ཕྱིན་པ་ལ་ཡོངས་སུ་འཛིན་པ་ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་བཟོད་པའི་ཕ་རོལ་ཏུ་ཕྱིན་པ་ལ་གནས་ཤིང་བརྩོན་འགྲུས་འདི་ལྟ་བུ་[^907K]ཡོངས་སུ་བསྐྱེད་དེ།
བདག་གིས་དཔག་ཚད་དམ།
དཔག་ཚད་བརྒྱའམ།
དཔག་ཚད་སྟོང་ངམ།
དཔག་ཚད་བརྒྱ་ཕྲག་སྟོང་ངམ།
དཔག་ཚད་བྱེ་བའམ།
[^908K]དཔག་ཚད་བྱེ་བ་ཁྲག་ཁྲིག་བརྒྱ་སྟོང་གི་བར་རམ།
འཇིག་རྟེན་གྱི་ཁམས་བརྒྱའམ།
འཇིག་རྟེན་གྱི་ཁམས་བྱེ་བ་ཁྲག་ཁྲིག་བརྒྱ་ཕྲག་སྟོང་གི་བར་དུ་སོང་སྟེ།
དེ་དག་ཏུ་ཆུང་དུ་ན་སེམས་ཅན་འགའ་ཙམ་ཡང་སྐྱབས་སུ་འགྲོ་བའམ་བསླབ་པའི་གནས་ལ་གཞག་པར་བྱའོ།
།རྒྱུན་དུ་ཞུགས་པའི་འབྲས་བུའམ།ལན་ཅིག་ཕྱིར་འོང་བའི་འབྲས་བུའམ།
ཕྱིར་མི་འོང་བའི་འབྲས་བུའམ།
དགྲ་བཅོམ་པ་ཉིད་དམ།
རང་བྱང་ཆུབ་བམ།
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལ་རབ་ཏུ་གཞག་པར་བྱའོ་ཞེས་བརྩོན་འགྲུས་བརྩོམ་[^909K]སྟེ།
དགེ་བའི་རྩ་བ་དེ་དག་ཀྱང་སེམས་ཅན་ཐམས་ཅད་དང་ཐུན་མོང་དུ་བྱས་ཤིང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་བསྔོ་སྟེ།
ཇི་ལྟར་འདི་ལ་བློ་རྣམ་པ་གསུམ་པོ་སུ་ཞིག་གིས་ཡོངས་སུ་སྔོ་[^910K]བར་བྱེད།
གང་ཡོངས་སུ་སྔོ་[^911K]བར་བྱེད།
གང་དུ་ཡོངས་སུ་སྔོ་[^912K]བར་བྱེད་ཅེས་བྱ་བ་མི་འཇུག་པ་དེ་ལྟར་ཡོངས་སུ་སྔོ་[^913K]བར་བྱེད་དོ།
།རབ་འབྱོར་དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་བཟོད་པའི་ཕ་རོལ་ཏུ་ཕྱིན་པ་ལ་གནས་ཤིང་བརྩོན་འགྲུས་ཀྱི་ཕ་རོལ་ཏུ་ཕྱིན་པ་ཡོངས་སུ་འཛིན་པ་ཡིན་ནོ།
།གསོལ་པ།
བཅོམ་ལྡན་འདས་ཇི་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་བཟོད་པའི་ཕ་རོལ་ཏུ་ཕྱིན་པ་ལ་གནས་ཤིང་བསམ་གཏན་གྱི་ཕ་རོལ་ཏུ་ཕྱིན་པ་ཡོངས་སུ་འཛིན་པ་ལགས།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་བཟོད་པའི་ཕ་རོལ་ཏུ་ཕྱིན་པ་ལ་གནས་ཤིང་འདི་ལྟར་འདོད་པ་ལས་དབེན་པ།
སྡིག་ཏོ་མི་དགེ་བའི་ཆོས་ཀྱིས་[^914K]དབེན་པ།
རྟོག་པ་དང་བཅས་པ།
དཔྱོད་པ་དང་བཅས་པ།
དབེན་པ་ལས་སྐྱེས་པའི་དགའ་བ་དང་བདེ་བ་ཅན་བསམ་གཏན་དང་པོ་ལ་ཉེ་བར་བསྒྲུབས་ཏེ་གནས་སོ།
བསམ་གཏན་གཉིས་པ་ལ་ཉེ་བར་བསྒྲུབས་ཏེ་གནས་སོ།
།བསམ་གཏན་གསུམ་པ་ལ་ཉེ་བར་བསྒྲུབས་ཏེ་གནས་སོ།
།བསམ་གཏན་བཞི་པ་ལ་ཉེ་བར་བསྒྲུབས་ཏེ་གནས་སོ།
།འགོག་པའི་སྙོམས་པར་འཇུག་པའི་བར་ལ་ཉེ་བར་བསྒྲུབས་ཏེ་གནས་སོ།
།སེམས་དང་སེམས་ལས་བྱུང་བའི་ཆོས་eདགེ་བའི་རྩ་བ་དང་ལྡན་པ་གང་དང་གང་སྐྱེས་པ་[^915K]མཁྱེན་པ་ཉིད་དུ་ཡོངས་སུ་བསྔོའོ།
།དེའང་ཅི་ནས་ཀྱང་དེའི་ཚེ་བསམ་གཏན་དང་བསམ་གཏན་གྱི་ཡན་ལག་རྣམས་མི་དམིགས་པར་དེ་ལྟར་[^916K]ཡོངས་སུ་བསྔོ་སྟེ།
རབ་འབྱོར་དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་བཟོད་པའི་ཕ་རོལ་ཏུ་ཕྱིན་པ་ལ་གནས་ཤིང་བསམ་གཏན་གྱི་ཕ་རོལ་ཏུ་ཕྱིན་པ་ཡོངས་སུ་འཛིན་པ་ཡིན་ནོ།
།གསོལ་པ།
བཅོམ་ལྡན་འདས་ཇི་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་བཟོད་པའི་ཕ་རོལ་ཏུ་ཕྱིན་པ་ལ་གནས་ཤིང་ཤེས་རབ་ཀྱི་ཕ་རོལ་ཏུ་ཕྱིན་པ་ཡོངས་སུ་འཛིན་པ་ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་བཟོད་པའི་ཕ་རོལ་ཏུ་ཕྱིན་པ་ལ་གནས་ཤིང་གང་གི་ཚེ་ཆོས་རྣམས་[^917K]དབེན་པའི་རྣམ་པའམ།
ཞི་བའི་རྣམ་པའམ།
མི་ཟད་པའི་རྣམ་པར་ཆོས་ཀྱི་རྗེས་སུ་ལྟ་ཞིང་གནས་ཀྱང་སྙིང་པོ་བྱང་ཆུབ་ལ་ནམ་འདུག་གི་བར་དུ་ཆོས་ཉིད་དེ་མངོན་དུ་མི་བྱེད་དེ།
སྙིང་པོ་བྱང་ཆུབ་ལ་འདུག་ནས་ཀྱང་རྣམ་པ་ཐམས་ཅད་མཁྱེན་པ་ཉིད་ཐོབ་པར་བྱེད་དོ།
།དེ་ལས་ལངས་ནས་ཆོས་ཀྱི་འཁོར་ལོ་ཡང་བསྐོར་ཏེ།
དགེ་བའི་རྩ་བ་དེ་དག་ཀྱང་སེམས་ཅན་ཐམས་ཅད་དང་ཐུན་མོང་དུ་བྱས་ནས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་བསྔོ་སྟེ།ཇི་ལྟར་དེ་ལ་འདུ་ཤེས་རྣམ་པ་གསུམ་པོ་གང་ཞིག་གིས་ཡོངས་སུ་སྔོ་[^918K]བར་བྱེད།གང་ཡོངས་སུ་སྔོ་[^919K]བར་བྱེད།
གང་དུ་ཡོངས་སུ་སྔོ་[^920K]བར་བྱེད་ཅེས་བྱ་བ་མི་འཇུག་པ་དེ་ལྟར་ཡོངས་སུ་སྔོ་[^921K]བར་བྱེད་དོ།
།རབ་འབྱོར་དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་བཟོད་པའི་ཕ་རོལ་ཏུ་ཕྱིན་པ་ལ་གནས་ཤིང་ཤེས་རབ་ཀྱི་ཕ་རོལ་ཏུ་ཕྱིན་པ་ཡོངས་སུ་འཛིན་པ་ཡིན་ཏེ།
ཅི་ནས་ཀྱང་མི་སྤོང་མི་འཛིན་པ་དེ་ལྟར་ཡོངས་སུ་འཛིན་པ་ཡིན་ནོ།
།གསོལ་པ།
བཅོམ་ལྡན་འདས་ཇི་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་བརྩོན་འགྲུས་ཀྱི་ཕ་རོལ་ཏུ་ཕྱིན་པ་ལ་གནས་ཤིང་སྦྱིན་པའི་ཕ་རོལ་ཏུ་ཕྱིན་པ་ཡོངས་སུ་[^922K]འཛིན་པ་ལགས།
བཅོམ་ལྡན་འདས་ཀྱིས་བཀའ་སྩལ་པ།རབ་འབྱོར་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་བརྩོན་འགྲུས་ཀྱི་ཕ་རོལ་ཏུ་ཕྱིན་པ་ལ་གནས་ཤིང་ལུས་དང་སེམས་ཀྱི་བརྩོན་པ་མི་འདོར་བ་ཡིན་ཏེ།བདག་eགིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་མི་རྒྱ་བར་མི་བྱའི།
བདག་གིས་ནི་གདོན་མི་ཟ་བར་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་བྱའོ་ཞེས་དེ་སེམས་ཅན་རྣམས་ཀྱི་དོན་དུ་དཔག་ཚད་དམ།
དཔག་ཚད་བརྒྱའམ།
དཔག་ཚད་སྟོང་ངམ།
དཔག་ཚད་བརྒྱ་ཕྲག་སྟོང་ངམ།
འཇིག་རྟེན་གྱི་ཁམས་སམ།འཇིག་རྟེན་གྱི་ཁམས་བྱེ་བ་ཁྲག་ཁྲིག་བརྒྱ་ཕྲག་སྟོང་གི་བར་དུ་སོང་ཞིང་བརྩོན་འགྲུས་ཀྱི་ཕ་རོལ་ཏུ་ཕྱིན་པ་ལ་གནས་ཤིང་ཆུང་ངུ་ན་སེམས་ཅན་འགའ་ཙམ་ཡང་བྱང་ཆུབ་ལ་རབ་ཏུ་འཇོག་གོ།
།གལ་ཏེ་གང་ཟག་བྱང་ཆུབ་སེམས་དཔའི་ཐེག་པ་དང་མ་ཕྲད་ན་ཡང་དེ་དག་ཏུ་གང་ཟག་ཉན་ཐོས་ཀྱི་ཐེག་པ་པ་ནི་ཉན་ཐོས་ཀྱི་ས་ལ་རབ་ཏུ་གཞོག་གོ།
།གང་ཟག་རང་སངས་རྒྱས་ཀྱི་ཐེག་པ་པ་ནི་རང་སངས་རྒྱས་ཀྱི་ས་ལ་རབ་ཏུ་གཞོག་སྟེ།
ཆུང་དུ་ན་སེམས་ཅན་འགའ་ཙམ་ཡང་དགེ་བ་བཅུའི་ལས་ཀྱི་ལམ་ལ་རབ་ཏུ་གཞོག་གོ།
།དེས་ཆོས་ཀྱི་སྦྱིན་པ་དེ་དག་བྱིན་ནས་ཟང་ཟིང་གི་སྦྱིན་པས་སེམས་ཅན་རྣམས་ཚིམ་པར་བྱེད་དོ།
།དགེ་བའི་རྩ་བ་དེ་ཡང་ཉན་ཐོས་ཀྱི་སའམ།
རང་སངས་རྒྱས་ཀྱི་སར་ཡོངས་སུ་མི་བསྔོའི།གཞན་དུ་ན་སེམས་ཅན་ཐམས་ཅད་དང་ཐུན་མོང་དུ་བྱས་ཤིང་།
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་བསྔོ་སྟེ།
དེ་ཇི་ལྟར་གང་གིས་ཡོངས་སུ་བསྔོ་བ་དང་།
གང་ཡོངས་སུ་བསྔོ་བ་དང་།
གང་དུ་ཡོངས་སུ་བསྔོ་བའི་འདུ་ཤེས་གསུམ་མི་འཇུག་པ་དེ་ལྟར་ཡོངས་སུ་བསྔོའོ།
།རབ་འབྱོར་དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་བརྩོན་འགྲུས་ཀྱི་ཕ་རོལ་ཏུ་ཕྱིན་པ་ལ་གནས་ཤིང་སྦྱིན་པའི་ཕ་རོལ་ཏུ་ཕྱིན་པ་ཡོངས་སུ་འཛིན་པ་ཡིན་ནོ།
།གསོལ་པ།བཅོམ་ལྡན་འདས་ཇི་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་བརྩོན་འགྲུས་ཀྱི་ཕ་རོལ་ཏུ་ཕྱིན་པ་ལ་གནས་ཤིང་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་ཡོངས་སུ་འཛིན་པ་ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་སེམས་དང་པོ་བསྐྱེད་པ་ནས་ཉེ་བར་བཟུང་སྟེ།
སྙིང་པོ་བྱང་ཆུབ་ལ་འདུག་གི་བར་དུ་བདག་གིས་ཀྱང་སྲོག་གཅོད་པ་སྤངས་པ་ཡིན།
གཞན་ཡང་སྲོག་གཅོད་པ་སྤོང་བ་ལ་ཡང་དག་པར་བསྐུལ་བ་eཡིན།སྲོག་གཅོད་པ་སྤོང་བའི་ལེགས་པ་བརྗོད་པ་ཡིན།
གཞན་གང་གིས་སྲོག་གཅོད་པ་སྤངས་པ་དེ་དག་གི་ལེགས་པ་བརྗོད་ཅིང་མཐུན་པས་དགའ་བར་བྱེད་པ་ཡིན།བདག་གིས་ཀྱང་མ་བྱིན་པར་ལེན་པ་སྤངས་པ་ཡིན།
གཞན་ཡང་མ་བྱིན་པར་ལེན་པ་སྤོང་བ་ལ་ཡང་དག་པར་བསྐུལ་བ་ཡིན།
མ་བྱིན་པར་ལེན་པ་སྤོང་བའི་ལེགས་པ་བརྗོད་པ་ཡིན།
གཞན་གང་གིས་མ་བྱིན་པར་ལེན་པ་སྤངས་པ་དེ་དག་གི་ལེགས་པ་བརྗོད་ཅིང་མཐུན་པས་དགའ་བར་བྱེད་པ་ཡིན།
བདག་གིས་ཀྱང་འདོད་པས་ལོག་པར་གཡེམ་པ་སྤངས་པ་ཡིན།
གཞན་ཡང་འདོད་པས་[^923K]ལོག་པར་གཡེམ་པ་སྤོང་བ་ལ་ཡང་དག་པར་བསྐུལ་བ་ཡིན།
འདོད་པས་ལོག་པར་གཡེམ་པ་སྤོང་བའི་[^924K]ལེགས་པ་བརྗོད་པ་ཡིན།
གཞན་གང་གིས་འདོད་པས་ལོག་པར་གཡེམ་པ་སྤངས་པ་དེ་དག་གི་ལེགས་པ་བརྗོད་ཅིང་མཐུན་པས་དགའ་བར་བྱེད་པ་ཡིན།
བདག་གིས་ཀྱང་བརྫུན་དུ་སྨྲ་བ་སྤངས་པ་ཡིན།
གཞན་ཡང་བརྫུན་དུ་སྨྲ་བ་སྤོང་བ་ལ་ཡང་དག་པར་བསྐུལ་བ་ཡིན།
བརྫུན་དུ་སྨྲ་བ་སྤོང་བའི་ལེགས་པ་བརྗོད་པ་ཡིན།གཞན་གང་གིས་བརྫུན་དུ་སྨྲ་བ་སྤངས་པ་དེ་དག་གི་ལེགས་པ་བརྗོད་ཅིང་མཐུན་པས་དགའ་བར་བྱེད་པ་ཡིན།
བདག་གིས་ཀྱང་ཕྲ་མ་སྤངས་པ་ཡིན།
གཞན་ཡང་ཕྲ་མ་སྤོང་བ་ལ་ཡང་དག་པར་བསྐུལ་བ་ཡིན།
ཕྲ་མ་སྤོང་བའི་ལེགས་པ་བརྗོད་པ་ཡིན།
གཞན་གང་གིས་ཕྲ་མ་སྤངས་པ་དེ་དག་གི་ལེགས་པ་བརྗོད་ཅིང་མཐུན་པས་དགའ་བར་བྱེད་པ་ཡིན།
བདག་གིས་ཀྱང་ཞེ་གཅོད་པའི་ཚིག་སྤངས་པ་ཡིན།གཞན་ཡང་ཞེ་གཅོད་པའི་ཚིག་སྤོང་བ་ལ་ཡང་དག་པར་བསྐུལ་བ་ཡིན།
ཞེ་གཅོད་པའི་ཚིག་སྤོང་བའི་ལེགས་པ་བརྗོད་པ་ཡིན།
གཞན་གང་གིས་ཞེ་གཅོད་པའི་ཚིག་སྤངས་པ་དེ་དག་གི་ལེགས་པ་བརྗོད་ཅིང་མཐུན་པས་དགའ་བར་བྱེད་པ་ཡིན།བདག་གིས་ཀྱང་ཚིག་འཁྱལ་པ་སྤངས་པ་ཡིན།
གཞན་ཡང་ཚིག་འཁྱལ་པ་སྤོང་བ་ལ་ཡང་དག་པར་བསྐུལ་བ་ཡིན།
ཚིག་འཁྱལ་པ་སྤོང་བའི་ལེགས་པ་བརྗོད་པ་ཡིན།གཞན་གང་གིས་ཚིག་འཁྱལ་པ་སྤངས་པ་དེ་དག་གི་[^925K]ལེགས་པ་བརྗོད་ཅིང་མཐུན་པས་དགའ་བར་བྱེད་པ་ཡིན།
བདག་གིས་ཀྱང་ཆགས་སེམས་སྤངས་པ་ཡིན།གཞན་eཡང་ཆགས་སེམས་སྤོང་བ་ལ་ཡང་དག་པར་བསྐུལ་བ་ཡིན།
ཆགས་སེམས་སྤོང་བའི་ལེགས་པ་བརྗོད་པ་ཡིན།
གཞན་གང་གིས་ཆགས་སེམས་སྤངས་པ་དེ་དག་གི་ལེགས་པ་བརྗོད་ཅིང་མཐུན་པས་དགའ་བར་བྱེད་པ་ཡིན།
བདག་གིས་ཀྱང་གནོད་སེམས་སྤངས་པ་ཡིན།
གཞན་ཡང་གནོད་སེམས་སྤོང་བ་ལ་ཡང་དག་པར་བསྐུལ་བ་ཡིན།
གནོད་སེམས་སྤོང་བའི་ལེགས་པ་བརྗོད་པ་ཡིན།
གཞན་གང་གིས་གནོད་སེམས་སྤངས་པ་དེ་དག་གི་ལེགས་པ་བརྗོད་ཅིང་མཐུན་པས་དགའ་བར་བྱེད་པ་ཡིན།
བདག་གིས་ཀྱང་ལོག་པར་ལྟ་བ་སྤངས་པ་ཡིན།གཞན་ཡང་ལོག་པར་ལྟ་བ་སྤོང་བ་ལ་ཡང་དག་པར་བསྐུལ་བ་ཡིན།
ལོག་པར་ལྟ་བ་སྤོང་བའི་ལེགས་པ་བརྗོད་པ་ཡིན།
གཞན་གང་གིས་ལོག་པར་ལྟ་བ་སྤངས་པ་དེ་དག་གི་ལེགས་པ་བརྗོད་ཅིང་མཐུན་པས་དགའ་བར་བྱེད་པ་ཡིན་ཏེ།
ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་ངེས་འདོད་པའི་ཁམས་སུ་གནས་པར་མི་བྱེད།
གཟུགས་ཀྱི་ཁམས་སུ་གནས་པར་མི་བྱེད།
གཟུགས་མེད་པའི་ཁམས་སུ་གནས་པར་མི་བྱེད།
ཉན་ཐོས་ཀྱི་སའམ་རང་སངས་རྒྱས་ཀྱི་ས་ལ་གནས་པར་མི་བྱེད་དེ།གཞན་དུ་ན་དགེ་བའི་རྩ་བ་དེ་དག་ནི་[^926K]སེམས་ཅན་ཐམས་ཅད་དང་ཐུན་མོང་དུ་བྱས་ཤིང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་བསྔོ་སྟེ།དེ་ཇི་ལྟར་གང་གིས་ཡོངས་སུ་བསྔོ་བ་དང་།
གང་ཡོངས་སུ་བསྔོ་བ་དང་།
གང་དུ་ཡོངས་སུ་བསྔོ་བའི་འདུ་ཤེས་གསུམ་མི་འཇུག་པ་དེ་ལྟར་ཡོངས་སུ་བསྔོའོ།
།རབ་འབྱོར་དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་བརྩོན་འགྲུས་ཀྱི་ཕ་རོལ་ཏུ་ཕྱིན་པ་ལ་གནས་ཤིང་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་ཡོངས་སུ་འཛིན་པ་ཡིན་ནོ།
།གསོལ་པ།
བཅོམ་ལྡན་འདས་ཇི་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་བརྩོན་འགྲུས་ཀྱི་ཕ་རོལ་ཏུ་ཕྱིན་པ་ལ་གནས་ཤིང་བཟོད་པའི་ཕ་རོལ་ཏུ་ཕྱིན་པ་ཡོངས་སུ་འཛིན་པ་ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་སེམས་དང་པོ་བསྐྱེད་པ་ནས་ཉེ་བར་བཟུང་སྟེ་སྙིང་པོ་བྱང་ཆུབ་ལ་འདུག་གི་བར་དུ་མིར་གྱུར་པའམ་མི་མ་ཡིན་པར་གྱུར་པས་སེམས་རྣམ་པར་འཁྲུགས་པར་[^927K]བྱས་པའམ་eཡན་ལག་དང་ཉིང་ལག་ཐམས་ཅད་བཅད་གཏུབས་[^928K]ཤིང་ཁྱེར་ཏེ་དོར་ཡང་དེ་ལ་བྱང་ཆུབ་སེམས་དཔའ་སེམས་དཔའ་ཆེན་པོ་བརྩོན་འགྲུས་ཀྱི་ཕ་རོལ་ཏུ་ཕྱིན་པ་ལ་གནས་པ་དེ་འདི་སྙམ་དུ་བདག་ལས་ཅི་ཞིག་བཅད་པའམ་གཏུབས་པའམ་[^929K]ཁྱེར་རོ་ཞེས་བྱ་བར་མི་སེམས་ཏོ[^930K]།
གཞན་དུ་ན་དེ་འདི་སྙམ་དུ་གང་གི་ཕྱིར་བདག་གི་ལུས་ཡོངས་སུ་བསྒྲུབས་པ་དེ་དག་འདིར་འོང་ཞིང་ཡན་ལག་དང་ཉིད་ལག་བཅད་གཏུབས་[^931K]ནས་ཁྱེར་ཞིང་དོར་བ་[^932K]ནི་བདག་གིས་ཐོབ་པར་བྱ་བ་ལེགས་པར་ཐོབ་བོ་སྙམ་མོ།
།དེ་ནི་ཆོས་རྣམས་ཀྱི་རང་བཞིན་ཡང་ལེགས་པར་ཡིད་ལ་བྱས་པ་ཡིན་ཏེ།
དགེ་བའི་རྩ་བ་དེ་དག་ཀྱང་ཉན་ཐོས་ཀྱི་སའམ་རང་སངས་རྒྱས་ཀྱི་སར་ཡོངས་སུ་མི་བསྔོའི།
གཞན་དུ་ན་སེམས་ཅན་ཐམས་ཅད་དང་ཐུན་མོང་[^933K]དུ་བྱས་ཤིང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་བསྔོ་སྟེ།
དེ་ཇི་ལྟར་གང་གིས་ཡོངས་སུ་བསྔོ་བ་དང་།
གང་ཡོངས་སུ་བསྔོ་བ་དང་།
གང་དུ་ཡོངས་སུ་བསྔོ་བའི་འདུ་ཤེས་གསུམ་མི་འཇུག་པ་དེ་ལྟར་ཡོངས་སུ་བསྔོའོ།
།རབ་འབྱོར་དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་བརྩོན་འགྲུས་ཀྱི་ཕ་རོལ་ཏུ་ཕྱིན་པ་ལ་གནས་ཤིང་བཟོད་པའི་ཕ་རོལ་ཏུ་ཕྱིན་པ་ཡོངས་སུ་འཛིན་པ་ཡིན་ནོ།
།གསོལ་པ།
བཅོམ་ལྡན་འདས་ཇི་ལྟར་ན་[^934K]བྱང་ཆུབ་སེམས་དཔའ་སེམས་དཔའ་ཆེན་པོ་བརྩོན་འགྲུས་ཀྱི་ཕ་རོལ་ཏུ་ཕྱིན་པ་ལ་གནས་ཤིང་བསམ་གཏན་གྱི་ཕ་རོལ་ཏུ་ཕྱིན་པ་ཡོངས་སུ་འཛིན་པ་ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་འདོད་པས་དབེན་པ།
[^935K]སྡིག་ཏོ་མི་དགེ་བའི་ཆོས་ཀྱིས་དབེན་པ།
རྟོག་པ་དང་བཅས་དཔྱོད་པ་དང་བཅས་པ།དབེན་པ་ལས་སྐྱེས་པའི་དགའ་བ་དང་བདེ་བ་ཅན་བསམ་གཏན་དང་པོ་ལ་ཉེ་བར་བསྒྲུབས་ཏེ་གནས་སོ།
།དེ་རྣམ་པར་རྟོག་པ་དང་རྣམ་པར་དཔྱོད་པ་ཉེ་བར་ཞི་ནས་ནང་ཡོངས་སུ་དང་སྟེ།
སེམས་ཀྱི་རྒྱུད་གཅིག་ཏུ་གྱུར་པས་རྟོག་པ་མེད་པ་དཔྱོད་པ་མེད་པའི་ཏིང་ངེ་འཛིན་ལས་སྐྱེས་པའི་དགའ་བ་དང་བདེ་བ་ཅན་བསམ་གཏན་གཉིས་པ་ལ་ཉེ་བར་བསྒྲུབས་ཏེ་གནས་སོ།
།དེ་དག་[^936K]དགའ་བ་ལས་འདོད་ཆགས་དང་བྲལ་བས་དྲན་པ་དང་ལྡན་ཞིང་ཤེས་བཞིན་དུ་བཏང་སྙོམས་སུ་གནས་eཏེ།
བདེ་བ་ལུས་ཀྱིས་[^937K]མྱོང་བ་འཕགས་པ་རྣམས་ཀྱིས་དེ་ལ་དྲན་པ་དང་ལྡན་པ་བདེ་བ་ལ་[^938K]རྣམ་པར་དཔྱོད་པ་[^939K]བཏང་སྙོམས་པའོ་ཞེས་བརྗོད་པ་སྟེ།དགའ་བ་མེད་པའི་བསམ་གཏན་གསུམ་པ་ལ་ཉེ་བར་བསྒྲུབས་ཏེ་གནས་སོ།
།དེ་བདེ་བ་ཡང་སྤངས་སྡུག་བསྔལ་བ་ཡང་སྤངས་ཤིང་ཡིད་བདེ་བ་དང་མི་བདེ་བ་སྔ་མ་ནས་ཀྱང་ནུབ་པས་བདེ་བ་ཡང་མེད།
སྡུག་བསྔལ་བ་ཡང་མེད་པ་བཏང་སྙོམས་དང་དྲན་པ་ཡོངས་སུ་དག་པའི་བསམ་གཏན་བཞི་པ་ལ་ཉེ་བར་བསྒྲུབས་ཏེ་གནས་སོ།
།དེ་སེམས་ཅན་རྣམས་ལ་བདེ་བའི་འདུ་ཤེས་ཡིད་ལ་བྱེད་པས་བྱམས་པ་ཚད་མེད་པ་ལ་ཉེ་བར་བསྒྲུབས་ཏེ་གནས་སོ།
།དེ་སེམས་ཅན་རྣམས་ལ་སྡུག་བསྔལ་བ་དང་བྲལ་བའི་འདུ་ཤེས་ཡིད་ལ་བྱེད་པས་སྙིང་རྗེ་ཚད་མེད་པ་ལ་ཉེ་བར་བསྒྲུབས་ཏེ་གནས་སོ།
།དེ་སེམས་ཅན་རྣམས་ལ་དགའ་བའི་འདུ་ཤེས་ཡིད་ལ་བྱེད་པས་དགའ་བ་ཚད་མེད་པ་ལ་ཉེ་བར་བསྒྲུབས་ཏེ་གནས་སོ།
།དེ་སེམས་ཅན་རྣམས་ལ་སྡུག་བསྔལ་བ་[^940K]དང་བདེ་བ་མེད་པའི་འདུ་ཤེས་ཡིད་ལ་བྱེད་པས་བཏང་སྙོམས་ཚད་མེད་པ་ལ་ཉེ་བར་བསྒྲུབས་ཏེ་གནས་སོ།
།དེ་གཟུགས་ལ་རགས་པར་འདུ་ཤེས་ཤིང་ནམ་མཁའ་ལ་ཞི་བར་འདུ་ཤེས་པ་ཡིད་ལ་བྱེད་པས་ནམ་མཁའ་མཐའ་ཡས་སྐྱེ་མཆེད་ལ་ཉེ་བར་བསྒྲུབས་ཏེ་གནས་སོ།
།དེ་ནམ་མཁའ་ལ་རགས་པར་འདུ་ཤེས་ཤིང་རྣམ་པར་ཤེས་པ་ལ་ཞི་བར་འདུ་ཤེས་པ་ཡིད་ལ་བྱེད་པས་རྣམ་ཤེས་[^941K]མཐའ་ཡས་སྐྱེ་མཆེད་ལ་ཉེ་བར་བསྒྲུབས་ཏེ་གནས་སོ།
།དེ་རྣམ་པར་ཤེས་པ་ལ་རགས་པར་འདུ་ཤེས་ཤིང་ཅུང་ཟད་མེད་པ་ལ་ཞི་བར་འདུ་ཤེས་པ་ཡིད་ལ་བྱེད་པས་ཅུང་ཟད་མེད་པའི་སྐྱེ་མཆེད་ལ་ཉེ་བར་བསྒྲུབས་ཏེ་གནས་སོ།
།དེ་ཅུང་ཟད་མེད་པ་ལ་རགས་ལུས་པར་འདུ་ཤེས་ཤིང་འདུ་ཤེས་མེད་འདུ་ཤེས་མེད་མིན་སྐྱེ་མཆེད་ལ་ཞི་བར་འདུ་ཤེས་པ་ཡིད་ལ་བྱེད་པས་[^942K]འདུ་ཤེས་མེད་འདུ་ཤེས་མེད་མིན་སྐྱེ་མཆེད་ལ་ཉེ་བར་བསྒྲུབས་ཏེ་གནས་སོ།
།དེ་བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དེ་དག་གི་རྣམ་པར་སྨིན་པ་ཡོངས་སུ་མི་ལེན་ཏེ།
གཞན་དུ་ན་སེམས་ཅན་རྣམས་ཀྱི་དོན་བྱ་བའི་ཕྱིར་དེ་དག་ཏུ་སྐྱེ་ཞིང་སེམས་ཅན་དེ་དག་སྦྱིན་པའི་ཕ་རོལ་ཏུ་ཕྱིན་པ་དང་།
ཚུལ་ཁྲིམས་ཀྱི་ཕ་རོལ་ཏུ་eཕྱིན་པ་དང་།
བཟོད་པའི་ཕ་རོལ་ཏུ་ཕྱིན་པ་དང་།
བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་།
བསམ་གཏན་གྱི་ཕ་རོལ་ཏུ་ཕྱིན་པ་དང་།
ཤེས་རབ་ཀྱི་ཕ་རོལ་ཏུ་ཕྱིན་པ་དང་།
ཕ་རོལ་ཏུ་ཕྱིན་པ་དྲུག་པོ་དེ་དག་ལ་ཡོངས་སུ་སྨིན་པར་བྱེད་དེ།
དགེ་བའི་རྩ་བ་བསྐྱེད་པའི་དོན་དུ་སངས་རྒྱས་བཅོམ་ལྡན་འདས་རྣམས་ལ་བསྙེན་བཀུར་བྱེད་ཅིང་སངས་རྒྱས་ཀྱི་ཞིང་ནས་སངས་རྒྱས་ཀྱི་ཞིང་དུ་འགྲོ་སྟེ།
དགེ་བའི་རྩ་བ་དེ་དག་ཀྱང་སེམས་ཅན་ཐམས་ཅད་དང་ཐུན་མོང་དུ་བྱས་ནས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་བསྔོའི།
ཉན་ཐོས་དང་རང་སངས་རྒྱས་སུ་ཡོངས་སུ་མི་བསྔོ་སྟེ།
དེ་ཇི་ལྟར་གང་གིས་ཡོངས་སུ་བསྔོ་བ་དང་།
གང་ཡོངས་སུ་བསྔོ་བ་དང་།
གང་དུ་ཡོངས་སུ་སྔོ་[^943K]བར་བྱེད་ཅེས་པའི་འདུ་ཤེས་གསུམ་མི་འཇུག་པ་དེ་ལྟར་ཡོངས་སུ་བསྔོའོ།
།རབ་འབྱོར་དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་བརྩོན་འགྲུས་ཀྱི་ཕ་རོལ་ཏུ་ཕྱིན་པ་ལ་གནས་ཤིང་བསམ་གཏན་གྱི་ཕ་རོལ་ཏུ་ཕྱིན་པ་ཡོངས་སུ་འཛིན་པ་ཡིན་ནོ།
།གསོལ་པ།
བཅོམ་ལྡན་འདས་ཇི་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་བརྩོན་འགྲུས་ཀྱི་ཕ་རོལ་ཏུ་ཕྱིན་པ་ལ་གནས་ཤིང་ཤེས་རབ་ཀྱི་ཕ་རོལ་ཏུ་ཕྱིན་པ་ཡོངས་སུ་འཛིན་པ་ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་བརྩོན་འགྲུས་ཀྱི་ཕ་རོལ་ཏུ་ཕྱིན་པ་ལ་གནས་ཤིང་སྦྱིན་པའི་ཕ་རོལ་ཏུ་ཕྱིན་པ་དངོས་པོ་དང་རྫས་དང་།
མཚན་མར་ཡང་དག་པར་རྗེས་སུ་མི་མཐོང་།
ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་།
བཟོད་པའི་ཕ་རོལ་ཏུ་ཕྱིན་པ་དང་།
བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་།
བསམ་གཏན་གྱི་ཕ་རོལ་ཏུ་ཕྱིན་པ་དང་།
ཤེས་རབ་ཀྱི་ཕ་རོལ་ཏུ་ཕྱིན་པ་དངོས་པོ་དང་རྫས་དང་མཚན་མར་ཡང་དག་པར་རྗེས་སུ་མི་མཐོང་ངོ་།
།ནང་སྟོང་པ་ཉིད་དངོས་པོ་དང་རྫས་དང་མཚན་མར་ཡང་དག་པར་རྗེས་སུ་མི་མཐོང་ངོ་།
།ཕྱི་ནང་སྟོང་པ་ཉིད་དངོས་པོ་དང་རྫས་དང་མཚན་མར་ཡང་དག་པར་རྗེས་སུ་མི་མཐོང་ངོ་།
།དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་བར་དུ་དངོས་པོ་དང་རྫས་དང་མཚན་མར་ཡང་དག་པར་རྗེས་སུ་མི་མཐོང་མཐོང་ངོ[^944K]།
།དྲན་པ་ཉེ་བར་གཞག་པ་རྣམས་eདངོས་པོ་དང་རྫས་དང་མཚན་མར་ཡང་དག་པར་རྗེས་སུ་མི་མཐོང་།
ཡང་དག་པར་སྤོང་བ་དང་།
རྫུ་འཕྲུལ་གྱི་རྐང་པ་དང་།
དབང་པོ་དང་།
སྟོབས་དང་།
བྱང་ཆུབ་ཀྱི་ཡན་ལག་དང་།
འཕགས་པའི་ལམ་ཡན་ལག་བརྒྱད་པ་དངོས་པོ་དང་རྫས་དང་མཚན་མར་ཡང་དག་པར་རྗེས་སུ་མི་མཐོང་།
འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་རྣམས་དངོས་པོ་དང་རྫས་དང་མཚན་མར་ཡང་དག་པར་རྗེས་སུ་མི་མཐོང་།
རྣམ་པར་ཐར་པ་བརྒྱད་དང་།
མཐར་གྱིས་གནས་པའི་སྙོམས་པར་འཇུག་པ་དགུ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་རྣམས་རྣམས་དང[^945K]།
དངོས་པོ་དང་རྫས་དང་མཚན་མར་ཡང་དག་པར་རྗེས་སུ་མི་མཐོང་།
ཏིང་ངེ་འཛིན་རྣམས་དང་།
གཟུངས་ཀྱི་སྒོ་རྣམས་དངོས་པོ་དང་རྫས་དང་མཚན་མར་ཡང་དག་པར་རྗེས་སུ་མི་མཐོང་།
དེ་བཞིན་གཤེགས་པའི་སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།
སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་དངོས་པོ་རྫས་དང་མཚན་མར་ཡང་དག་པར་རྗེས་སུ་མི་མཐོང་།
རྣམ་པ་ཐམས་ཅད་མཁྱེན་པ་ཉིད་ཀྱི་བར་དུ་དངོས་པོ་དང་རྫས་དང་མཚན་མར་ཡང་དག་པར་རྗེས་སུ་མི་མཐོང་སྟེ།
ཆོས་ཐམས་ཅད་[^946K]དངོས་པོ་དང་རྫས་དང་མཚན་མར་ཡང་དག་པར་རྗེས་སུ་མི་མཐོང་བས་ཆོས་གང་ལ་ཡང་གནས་མི་འཆའ་ཞིང་དེ་ཇི་སྐད་དུ་སྨྲ་བ་དེ་ལྟར་བྱེད་པ་ཡིན་ཏེ།
དེ་དགེ་བའི་རྩ་བ་དེ་དག་ཀྱང་ཉན་ཐོས་དང་རང་སངས་རྒྱས་སུ་མི་བསྔོའི།
སེམས་ཅན་ཐམས་ཅད་དང་ཐུན་མོང་དུ་བྱས་ནས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་བསྔོ་སྟེ།
དེ་ཇི་ལྟར་གང་གིས་ཡོངས་སུ་བསྔོ་བ་དང་།
གང་ཡོངས་སུ་བསྔོ་བ་དང་།
གང་དུ་ཡོངས་སུ་བསྔོ་སྔོ་[^947K]བར་བྱེད་ཅེས་བྱ་བའི་འདུ་ཤེས་གསུམ་མི་འཇུག་པ་དེ་ལྟར་ཡོངས་སུ་བསྔོའོ།
།རབ་འབྱོར་དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་བརྩོན་འགྲུས་ཀྱི་ཕ་རོལ་ཏུ་ཕྱིན་པ་ལ་གནས་ཤིང་ཤེས་རབ་ཀྱི་ཕ་རོལ་ཏུ་ཕྱིན་པ་ཡོངས་སུ་འཛིན་པ་ཡིན་ནོ།
།གསོལ་པ།
བཅོམ་ལྡན་འདས་ཇི་ལྟར་ན་བྱང་ཆུབ་སེམས་དཔའ་སེམས་eདཔའ་ཆེན་པོ་བསམ་གཏན་གྱི་ཕ་རོལ་ཏུ་ཕྱིན་པ་ལ་གནས་ཤིང་སྦྱིན་པའི་ཕ་རོལ་ཏུ་ཕྱིན་པ་ཡོངས་སུ་འཛིན་པ་ལགས།
བཅོམ་ལྡན་འདས་ཀྱིས་བཀའ་སྩལ་པ།རབ་འབྱོར་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་འདོད་པ་དབེན།སྡིག་ཏོ་མི་དགེ་བའི་ཆོས་ཀྱིས་དབེན་པ།
རྟོག་པ་དང་བཅས་པ་[^948K]དཔྱོད་པ་དང་བཅས་པ།
དབེན་པ་ལས་སྐྱེས་པའི་དགའ་བ་དང་བདེ་བ་ཅན་བསམ་གཏན་དང་པོ་ལ་ཉེ་བར་བསྒྲུབས་ཏེ་གནས་སོ།
།དེ་རྣམ་པར་རྟོག་པ་དང་རྣམ་པར་དཔྱོད་པ་[^949K]ཉེ་བར་ཞི་ནས་ནང་ཡོངས་སུ་དང་སྟེ་སེམས་ཀྱི་རྒྱུད་གཅིག་ཏུ་གྱུར་པས་རྟོག་པ་མེད་པ་དཔྱོད་པ་མེད་པའི་[^950K]ཏིང་ངེ་འཛིན་ལས་སྐྱེས་པའི་དགའ་བ་དང་བདེ་བ་ཅན་བསམ་གཏན་གཉིས་པ་ལ་ཉེ་བར་བསྒྲུབས་ཏེ་གནས་སོ།
།དེ་དགའ་བ་ལས་འདོད་ཆགས་དང་བྲལ་བས་དྲན་པ་དང་ལྡན་ཞིང་ཤེས་བཞིན་དུ་བཏང་སྙོམས་སུ་གནས་ཏེ།
བདེ་བ་ལུས་ཀྱིས་མྱོང་བ་[^951K]འཕགས་པ་རྣམས་ཀྱིས་དེ་ལ་དྲན་པ་དང་ལྡན་པ་བདེ་བ་ལ་རྣམ་པར་དཔྱོད་པས་[^952K]བཏང་སྙོམས་པའོ་ཞེས་བརྗོད་པ་སྟེ།
དགའ་བ་མེད་པའི་བསམ་གཏན་གསུམ་པ་ལ་ཉེ་བར་བསྒྲུབས་ཏེ་གནས་སོ།
།དེ་བདེ་བ་ཡང་སྤངས་སྡུག་བསྔལ་བ་ཡང་སྤངས་ཤིང་ཡིད་བདེ་བ་དང་མི་བདེ་བ་སྔ་ནས་ཀྱང་ནུབ་པས་བདེ་བ་ཡང་མེད།
སྡུག་བསྔལ་བ་ཡང་མེད་པ་བཏང་སྙོམས་དང་དྲན་པ་ཡོངས་སུ་དག་པ།
བསམ་གཏན་བཞི་པ་ལ་ཉེ་བར་བསྒྲུབས་ཏེ་གནས་སོ།
།དེ་འདུ་ཤེས་མེད་འདུ་ཤེས་མེད་མིན་སྐྱེ་མཆེད་ཀྱི་བར་ལ་ཡང་དེ་བཞིན་དུ་ཉེ་བར་བསྒྲུབས་ཏེ་གནས་སོ།
།དེ་བསམ་གཏན་གྱི་ཕ་རོལ་ཏུ་ཕྱིན་པ་དེ་ལ་གནས་ནས་མི་གཡེང་བའི་ཡིད་ཀྱིས་སེམས་ཅན་དེ་དག་ལ་ཟང་ཟིང་གི་སྦྱིན་པ་དང་ཆོས་ཀྱི་སྦྱིན་པ་དེ་ཡོངས་སུ་གཏོང་ཞིང་གཞན་ཟང་ཟིང་གི་སྦྱིན་པ་དང་ཆོས་ཀྱི་སྦྱིན་པ་ལ་ཡང་དག་པར་བསྐུལ་ལོ།
།ཟང་ཟིང་གི་སྦྱིན་པ་དང་ཆོས་ཀྱི་སྦྱིན་པའི་ལེགས་པ་བརྗོད་དོ།
།[^953K]གཞན་ཡང་ཟང་ཟིང་གི་སྦྱིན་པ་དང་ཆོས་ཀྱི་སྦྱིན་པ་ཡོངས་སུ་གཏོང་བ་དེ་དག་གི་ལེགས་པ་བརྗོད་ཅིང་མཐུན་པས་དགའ་བར་བྱེད་པ་ཡིན་ཏེ།
དགེ་བའི་རྩ་བ་དེ་དག་ཀྱང་ཉན་ཐོས་ཀྱི་སའམ་རང་སངས་རྒྱས་ཀྱི་སར་ཡོངས་སུ་མི་བསྔོའི།
གཞན་དུ་ན་སེམས་ཅན་ཐམས་ཅད་དང་ཐུན་eམོང་དུ་བྱས་ཤིང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་བསྔོ་སྟེ།རབ་འབྱོར་དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་[^954K]དེ་ཇི་ལྟར་འདི་ལ་གང་གིས་སྔོ་[^955K]བར་བྱེད་པའམ་གང་སྔོ་[^956K]བར་བྱེད་པའམ་གང་དུ་སྔོ་[^957K]བར་བྱེད་པའི་འདུ་ཤེས་རྣམ་པ་གསུམ་མི་འཇུག་པ་དེ་ལྟར་ཡོངས་སུ་སྔོ་[^958K]བར་བྱེད་དོ།
།རབ་འབྱོར་དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་བསམ་གཏན་གྱི་ཕ་རོལ་ཏུ་ཕྱིན་པ་ལ་གནས་ཤིང་སྦྱིན་པའི་ཕ་རོལ་ཏུ་ཕྱིན་པ་ཡོངས་སུ་འཛིན་པ་ཡིན་ནོ།
།གསོལ་པ།
བཅོམ་ལྡན་འདས་ཇི་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་བསམ་གཏན་གྱི་ཕ་རོལ་ཏུ་ཕྱིན་པ་ལ་གནས་ཤིང་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་ཡོངས་སུ་འཛིན་པ་ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་བསམ་གཏན་གྱི་ཕ་རོལ་ཏུ་ཕྱིན་པ་ལ་གནས་ཤིང་སེམས་འདོད་ཆགས་དང་ལྡན་པ་མི་བསྐྱེད།
སེམས་ཞེ་སྡང་དང་ལྡན་པ་དང་།
གཏི་མུག་དང་ལྡན་པ་དང་།
འཚེ་བ་དང་ལྡན་པ་མི་བསྐྱེད།
གཞན་དུ་ན་རྣམ་པ་ཐམས་ཅད་མཁྱེན་པ་ཉིད་དང་ལྡན་པའི་ཡིད་ལ་བྱེད་པས་རྣམ་པར་སྤྱོད་ཅིང་།
དགེ་བའི་རྩ་བ་དེ་དག་ཀྱང་ཉན་ཐོས་ཀྱི་སའམ།
རང་སངས་རྒྱས་ཀྱི་སར་ཡོངས་སུ་མི་བསྔོའི།
གཞན་དུ་ན་[^959K]སེམས་ཅན་ཐམས་ཅད་དང་ཐུན་མོང་དུ་བྱས་ཤིང་།
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་བསྔོ་སྟེ།
དེ་ཇི་ལྟར་གང་གིས་ཡོངས་སུ་བསྔོ་བ་དང་།
གང་ཡོངས་སུ་བསྔོ་བ་དང་།
གང་དུ་ཡོངས་སུ་བསྔོ་བའི་འདུ་ཤེས་གསུམ་མི་འཇུག་པ་དེ་ལྟར་ཡོངས་སུ་བསྔོའོ།
།རབ་འབྱོར་དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་བསམ་གཏན་གྱི་ཕ་རོལ་ཏུ་ཕྱིན་པ་ལ་གནས་ཤིང་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་ཡོངས་སུ་འཛིན་པ་ཡིན་ནོ།
།གསོལ་པ།
བཅོམ་ལྡན་འདས་ཇི་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་བསམ་གཏན་གྱི་ཕ་རོལ་ཏུ་ཕྱིན་པ་ལ་གནས་ཤིང་བཟོད་པའི་ཕ་རོལ་ཏུ་ཕྱིན་པ་ཡོངས་སུ་འཛིན་པ་ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་བསམ་གཏན་གྱི་ཕ་རོལ་ཏུ་ཕྱིན་པ་ལ་eགནས་ཤིང་གཟུགས་ལ་དབུ་བ་ལྟ་བུར་རབ་ཏུ་རྟོག
།ཚོར་བ་ལ་ཆུ་བུར་ལྟ་བུ་དང་།
འདུ་ཤེས་ལ་སྨིག་རྒྱུ་[^960K]ལྟ་བུ་དང་།
འདུ་བྱེད་ལ་ཆུ་ཤིང་ལྟ་བུ་དང་།
རྣམ་པར་ཤེས་པ་ལ་སྒྱུ་མ་ལྟ་བུར་རབ་ཏུ་རྟོག་སྟེ།
དེ་དེ་ལྟར་ཉེ་བར་ལེན་པའི་ཕུང་པོ་ལྔ་ལ་སོ་སོར་རྟོག་ཅིང་སྙིང་པོ་མེད་པར་འདུ་ཤེས་པ་ཉེ་བར་གནས་པ་ཡིན་ཏེ[^961K]དེ་ལྟར་སོ་སོར་རྟོགས་པས་[^962K]དེ་འདི་སྙམ་སྟེ།
ཡན་ལག་དང་ཉིད་ལག་བཅད་གཏུབས་[^963K]ཀྱང་སུ་ལ་སྤྱོད[^964K]།
སུ་ལ་བཅད།
ལུས་ལ་ནི་སུའི་ལུས།
ཚོར་བ་ནི་སུའི་ཚོར་བ།
འདུ་ཤེས་ནི་སུའི་འདུ་ཤེས།
འདུ་བྱེད་ནི་སུའི་འདུ་བྱེད།
རྣམ་པར་ཤེས་པ་ནི་སུའི་རྣམ་པར་ཤེས་པ་སྙམ་སྟེ།
དེ་དེ་ལྟར་སོ་སོར་རྟོག་པའི་ཚེ་འདི་སྙམ་སྟེ།
གང་ལ་སྤྱོད་པ་དང་ཀྱལ་པ་[^965K]བྱས་ན་གནོད་སེམས་སུ་སྐྱེ་བ་དེ་ལྟ་བུའི་[^966K]སྤྱོད་པ་ཡང་གང་ཞིག་ཡོད།
འཁྱལ་པ་ཡང་གང་ཞིག་ཡོད་སྙམ་སྟེ།
དགེ་བའི་རྩ་བ་དེ་དག་ཀྱང་ཉན་ཐོས་དང་རང་སངས་རྒྱས་སུ་མི་བསྔོའི།
སེམས་ཅན་ཐམས་ཅད་དང་ཐུན་མོང་དུ་བྱས་ནས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་བསྔོ་སྟེ།
དེ་ཇི་ལྟར་གང་གིས་ཡོངས་སུ་[^967K]བསྔོ་བ་དང་།
གང་ཡོངས་སུ་[^968K]བསྔོ་བ་དང་།
གང་དུ་ཡོངས་སུ་[^969K]བསྔོ་བའི་འདུ་ཤེས་གསུམ་མི་འཇུག་པ་དེ་ལྟར་ཡོངས་སུ་བསྔོའོ།
།རབ་འབྱོར་དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་བསམ་གཏན་གྱི་ཕ་རོལ་ཏུ་ཕྱིན་པ་ལ་གནས་ཤིང་།
བཟོད་པའི་ཕ་རོལ་ཏུ་ཕྱིན་པ་ཡོངས་སུ་འཛིན་པ་ཡིན་ནོ།།
།།བམ་པོ་ལྔ་བཅུ་བརྒྱད་པ།
གསོལ་པ།
བཅོམ་ལྡན་འདས་ཇི་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་བསམ་གཏན་གྱི་ཕ་རོལ་ཏུ་ཕྱིན་པ་ལ་གནས་ཤིང་བརྩོན་འགྲུས་ཀྱི་ཕ་རོལ་ཏུ་ཕྱིན་པ་ཡོངས་སུ་འཛིན་པ་ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་བསམ་གཏན་གྱི་ཕ་རོལ་ཏུ་ཕྱིན་པ་ལ་གནས་ཤིང་འདོད་པས་དབེན།
སྡིག་ཏོ་མི་དགེ་བའི་ཆོས་ཀྱིས་དབེན་པ།
རྟོག་པ་དང་བཅས་པ།
དཔྱོད་པ་[^970K]དང་བཅས་པ།
དབེན་པ་ལས་སྐྱེས་པའི་དགའ་བ་དང་བདེ་བ་ཅན་བསམ་གཏན་དང་པོ་ལ་ཉེ་བར་བསྒྲུབས་ཏེ་གནས་སོ།
།དེ་རྣམ་པར་རྟོག་པ་དང་eརྣམ་པར་དཔྱོད་པ་[^971K]ཉེ་བར་ཞི་ནས་ནང་ཡོངས་སུ་དང་སྟེ།
སེམས་ཀྱི་རྒྱུད་གཅིག་ཏུ་གྱུར་པས་རྟོག་པ་མེད་པ་དཔྱོད་པ་མེད་པ།
ཏིང་ངེ་འཛིན་ལས་སྐྱེས་པའི་དགའ་བ་དང་བདེ་བ་ཅན་བསམ་གཏན་གཉིས་པ་ལ་ཉེ་བར་བསྒྲུབས་ཏེ་གནས་སོ།
།དེ་དགའ་བ་ལས་འདོད་ཆགས་དང་བྲལ་བས་དྲན་པ་དང་ལྡན་[^972K]ཞིང་ཤེས་བཞིན་དུ་བཏང་སྙོམས་ལ་གནས་ཏེ།
བདེ་བ་ལུས་ཀྱིས་མྱོང་ལ་འཕགས་པ་རྣམས་ཀྱིས་དྲན་པ་དང་ལྡན་པ་བདེ་བ་ལ་རྣམ་པར་དཔྱོད་པ་[^973K]བཏང་སྙོམས་པའོ་ཞེས་བརྗོད་པ་དགའ་བ་མེད་པའི་བསམ་གཏན་གསུམ་པ་ལ་ཉེ་བར་བསྒྲུབས་ཏེ་གནས་སོ།
།དེ་བདེ་བ་ཡང་སྤངས་སྡུག་བསྔལ་བ་ཡང་སྤངས་ཤིང་།
ཡིད་བདེ་བ་དང་མི་བདེ་བ་སྔ་ནས་ཀྱང་ནུབ་པས།
བདེ་བ་ཡང་མེད་སྡུག་བསྔལ་བ་ཡང་མེད་པ་བཏང་སྙོམས་དང་[^974K]དྲན་པ་ཡོངས་སུ་དག་པའི་བསམ་གཏན་བཞི་པ་ལ་ཉེ་བར་བསྒྲུབས་ཤིང་གནས་ཏེ།
།དེ་བསམ་གཏན་དང་བསམ་གཏན་གྱི་ཡན་ལག་དེ་དག་ལ་ཡང་མཚན་མར་མི་འཛིན་ཏེ།
དེ་དེ་ལྟར་མཉམ་པར་གཞག་པའི་སེམས་དང་ལྡན་པས་རྫུ་འཕྲུལ་རྣམ་པ་དུ་མ་ཉམས་སུ་མྱོང་བར་བྱེད་དེ།
དེ་ས་ཆེན་པོ་འདི་ཡང་རབ་ཏུ་གཡོ་བར་བྱེད་དོ།
།གཅིག་ཏུ་གྱུར་ཞིང་མང་པོར་འགྱུར་རོ།
།མང་པོར་གྱུར་ཞིང་གཅིག་ཏུ་འགྱུར་རོ།
།སྣང་བ་དང་མི་སྣང་བ་ཡང་[^975K]ཉམས་སུ་མྱོང་བར་བྱེད་དོ།
།རྩིག་པ་ལས་ཐལ་བ་དང་།
ར་བ་[^976K]ལས་ཐལ་བ་དང་།
རི་ལས་ཐལ་བར་[^977K]ཐོགས་པ་མེད་པར་འགྲོ་སྟེ།
དཔེར་ན་ནམ་མཁའ་ལ་བྱ་བ་[^978K]བཞིན་ནོ།
།ནམ་མཁའ་ལ་ཡང་འགྲོ་སྟེ།
དཔེར་ན་འདབ་ཆགས་བྱ་བ་བཞིན་ནོ།
།ས་ལ་ཡང་གྱེན་དུ་འབྱུང་བ་དང་འོག་ཏུ་འཛུལ་བར་བྱེད་དེ།
དཔེར་ན་ཆུ་ལ་བྱ་བ་བཞིན་ནོ།
།ཆུ་ལ་ཡང་འབྱིང་བ་མེད་པར་འགྲོ་སྟེ།
དཔེར་ན་ས་ལ་བྱ་བ་བཞིན་ནོ།
།དུ་བར་འཐུལ་ཞིང་མེ་[^979K]འབར་ཏེ།
དཔེར་ན་མེའི་ཕུང་པོ་ཆེན་པོ་བཞིན་ནོ།
།ཉི་མ་དང་ཟླ་བ་འདི་དག་འདི་ལྟར་རྫུ་འཕྲུལ་ཆེ་ལ་འདི་ལྟར་མཐུ་ཆེ་ཞིང་དབང་ཆེ་བ་དེ་དག་ཀྱང་ལག་པས་བྱུགས་ཤིང་ཚངས་པའི་འཇིག་རྟེན་གྱི་བར་དུ་ལུས་ཀྱིས་དབང་སྒྱུར་[^980K]རོ།
།དེ་ལྷའི་རྣ་བ་རྣམ་པར་དག་པ་མིའི་ལས་འདས་པས་ལྷ་དང་མིའི་སྒྲ་ཉེ་བའམ་རིང་ཡང་རུང་སྟེ་ཐོས་སོ།
།eདེ་སེམས་ཅན་ཕ་རོལ་དང་གང་ཟག་ཕ་རོལ་གྱི་ལ་སེམས་[^981K]ཀྱིས་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་ཏེ།
འདོད་ཆགས་དང་ལྡན་པའི་སེམས་ལ་འདོད་ཆགས་[^982K]དང་ལྡན་པའི་སེམས་ཞེས་བྱ་བར་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་སོ།
།བླ་ན་མེད་པའི་སེམས་ཀྱི་བར་ལ་བླ་ན་མེད་པའི་སེམས་ཞེས་བྱ་བར་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་སོ།
།དེ་ནི་སྔོན་གྱི་གནས་[^983K]རྣམ་པ་དུ་མ་རྗེས་སུ་དྲན་ཏེ་སེམས་གཅིག་ཀྱང་རྗེས་སུ་དྲན་པ་ནས།
སེམས་བརྒྱའི་བར་དུ་ཡང་རྗེས་སུ་དྲན་ནོ།
།བསྐལ་པ་གཅིག་རྗེས་སུ་དྲན་པ་ནས་བསྐལ་པ་བརྒྱའི་བར་དུ་ཡང་རྗེས་སུ་དྲན་ནོ།
།བསྐལ་པ་བྱེ་བ་ཁྲག་ཁྲིག་བརྒྱ་སྟོང་དུ་མའི་བར་དུ་ཡང་རྗེས་སུ་དྲན་ཏེ།བདག་ནི་དེ་ལྟ་བུ་ཞིག་ན་འདུག་སྟེ།
མིང་ནི་འདི་ཞེས་བྱ།
རུས་ནི་འདི་ཞེས་བྱ།[^984K]རིགས་ནི་འདི་ཞེས་བྱ།
ཁ་ཟས་ནི་འདི་ལྟ་བུ་ཞིག་ཟ་ཟ།ཡུན་ནི་འདི་སྲིད་ཅིག་ཏུ་འདུག་འདུག
།ཚེའི་མཐའ་ནི་འདི་ཙམ་ཞིག་ཏུ་གྱུར་ཏེ།དེ་ལྟར་བདག་འདི་ནས་[^985K]ཤི་འཕོས་ནས་ཆེ་གེ་མོ་ཞིག་ཏུ་སྐྱེས་སོ་ཞེས་བྱ་བ་ནས།དེ་ནས་ཤི་འཕོས་ནས་འདིར་སྐྱེས་སོ་ཞེས་བྱ་བའི་བར་དུ་རྣམ་པ་དང་བཅས།གཏན་ཚིགས་དང་བཅས།
དན་རྟགས་དང་བཅས་པར་བདག་དང་གཞན་གྱི་[^986K]གནས་རྣམ་པ་དུ་མ་རྗེས་སུ་དྲན་ནོ།
།དེ་ནི་ལྷའི་མིག་རྣམ་པར་དག་པ་མི་ལས་འདས་པས་སེམས་ཅན་འཆི་འཕོ་བ་དང་སྐྱེ་བ་ནས་སེམས་ཅན་རྣམས་ལས་ཇི་ལྟ་བ་བཞིན་དུ་འགྲོ་བའི་བར་དུ་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་ཏེ།
དེ་མངོན་པར་ཤེས་པ་ལྔ་པོ་དེ་དག་ལ་གནས་ནས་སངས་རྒྱས་བཅོམ་ལྡན་འདས་རྣམས་ལ་བསྙེན་བཀུར་བྱ་བ་དང་།
ཡོངས་སུ་དྲི་བ་དང་།
ཡོངས་སུ་ཞུ་བ་དང་།
དགེ་བའི་རྩ་བ་བསགས་པ་དང་།
སེམས་ཅན་ཡོངས་སུ་སྨིན་པར་བྱ་བ་དང་།
སངས་རྒྱས་ཀྱི་ཞིང་ཡོངས་སུ་དག་པར་བྱ་བའི་ཕྱིར་སངས་རྒྱས་ཀྱི་ཞིང་ནས་སངས་རྒྱས་ཀྱི་ཞིང་དུ་འགྲོ་སྟེ།
དགེ་བའི་རྩ་བ་དེ་དག་ཀྱང་ཉན་ཐོས་ཀྱི་སའམ་རང་སངས་རྒྱས་ཀྱི་སར་ཡོངས་སུ་མི་བསྔོའི།
གཞན་དུ་ན་སེམས་ཅན་ཐམས་ཅད་དང་ཐུན་མོང་དུ་བྱས་ཤིང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་བསྔོ་སྟེ།
དེ་ཇི་ལྟར་གང་གིས་ཡོངས་སུ་བསྔོ་eབ་དང་།
གང་ཡོངས་སུ་བསྔོ་བ་དང་།
གང་དུ་ཡོངས་སུ་བསྔོ་བའི་འདུ་ཤེས་རྣམ་པ་གསུམ་མི་འཇུག་པ་དེ་ལྟར་ཡོངས་སུ་བསྔོ་སྟེ།
རབ་འབྱོར་དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་བསམ་གཏན་གྱི་ཕ་རོལ་ཏུ་ཕྱིན་པ་ལ་གནས་ཤིང་བརྩོན་འགྲུས་ཀྱི་ཕ་རོལ་ཏུ་ཕྱིན་པ་ཡོངས་སུ་འཛིན་པ་ཡིན་ནོ།
།གསོལ་པ།བཅོམ་ལྡན་འདས་ཇི་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་བསམ་གཏན་གྱི་ཕ་རོལ་ཏུ་ཕྱིན་པ་ལ་གནས་ཤིང་ཤེས་རབ་ཀྱི་ཕ་རོལ་ཏུ་ཕྱིན་པ་ཡོངས་སུ་འཛིན་པ་ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་[^987K]ཕ་རོལ་ཏུ་ཕྱིན་པ་ལ་གནས་པས་གཟུགས་མི་དམིགས་སོ།
།ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་མི་དམིགས་སོ།
།མིག་མི་དམིགས་སོ།
།རྣ་བ་དང་།
སྣ་དང་།
ལྕེ་དང་།
ལུས་དང་།
ཡིད་མི་དམིགས་སོ།
།གཟུགས་མི་དམིགས་སོ།
།སྒྲ་དང་།
དྲི་དང་།
རོ་དང་།
རེག་དང་།
ཆོས་མི་དམིགས་སོ།
།མིག་གི་རྣམ་པར་ཤེས་པ་མི་དམིགས་སོ།
།ཡིད་ཀྱི་རྣམ་པར་ཤེས་པའི་བར་དུ་མི་དམིགས་སོ།
།མིག་གི་འདུས་ཏེ་རེག་པ་མི་དམིགས་སོ།
།ཡིད་ཀྱི་འདུས་ཏེ་རེག་པའི་བར་དུ་མི་དམིགས་སོ།
།མིག་གི་འདུས་ཏེ་རེག་པ་ལས་བྱུང་བའི་ཚོར་བ་མི་དམིགས་སོ།
།ཡིད་ཀྱི་འདུས་ཏེ་རེག་པ་ལས་བྱུང་བའི་ཚོར་བའི་བར་དུ་མི་དམིགས་སོ།
།སའི་ཁམས་མི་དམིགས་སོ།
།རྣམ་པར་ཤེས་པའི་ཁམས་ཀྱི་བར་དུ་མི་དམིགས་སོ།
།མ་རིག་པ་མི་དམིགས་སོ།
།རྒ་ཤིའི་བར་དུ་མི་དམིགས་སོ།
།སྦྱིན་པའི་ཕ་རོལ་ཏུ་ཕྱིན་པ་མི་དམིགས་སོ།
།ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་།
བཟོད་པའི་ཕ་རོལ་ཏུ་ཕྱིན་པ་དང་།
བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་།
བསམ་གཏན་གྱི་ཕ་རོལ་ཏུ་ཕྱིན་པ་དང་།
ཤེས་རབ་ཀྱི་ཕ་རོལ་ཏུ་ཕྱིན་པ་མི་དམིགས་སོ།
།ནང་སྟོང་པ་ཉིད་མི་དམིགས་སོ།
།དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་བར་དུ་མི་དམིགས་སོ།
།དྲན་པ་ཉེ་བར་གཞག་པ་རྣམས་མི་དམིགས་སོ།
།ཡང་དག་པར་སྤོང་བ་རྣམས་དང་།
རྫུ་འཕྲུལ་གྱི་རྐང་པ་རྣམས་དང་།
དབང་པོ་རྣམས་དང་།
སྟོབས་རྣམས་དང་།
བྱང་ཆུབ་ཀྱི་ཡན་ལག་རྣམས་དང་།e
།འཕགས་པའི་ལམ་ཡན་ལག་བརྒྱད་པ་མི་དམིགས་སོ།
།འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་བརྒྱད་དང་།
མཐར་གྱིས་གནས་པའི་སྙོམས་པར་འཇུག་པ་དགུ་དང་།
རྣམ་པར་ཐར་པའི་སྒོ་སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་དང་།
དེ་བཞིན་གཤེགས་པའི་སྟོབས་དང་།
མི་འཇིགས་པ་དང་།
སོ་སོ་ཡང་དག་པར་རིག་པ་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་མི་དམིགས་སོ།
།རྣམ་པ་ཐམས་ཅད་མཁྱེན་པ་ཉིད་ཀྱི་བར་དུ་མི་དམིགས་སོ།
།འདུས་བྱས་ཀྱི་ཁམས་མི་དམིགས་སོ།
།འདུས་མ་བྱས་ཀྱི་ཁམས་མི་དམིགས་སོ།
།དེ་ལྟར་མི་དམིགས་པས་ན་མངོན་པར་འདུ་མི་བྱེད་དོ།
།མངོན་པར་འདུ་མི་བྱེད་པས་ན་སྐྱེ་བ་དང་འགག་པར་མི་བྱེད་དོ།
།དེ་ཅིའི་ཕྱིར་ཞེ་ན།
རབ་འབྱོར་དེ་ནི་འདི་ལྟར་དེ་བཞིན་གཤེགས་པ་རྣམས་བྱུང་ཡང་རུང་མ་བྱུང་ཡང་རུང་སྟེ།
ཆོས་རྣམས་ཀྱི་ཆོས་ཀྱི་གནས་ཉིད་དེ་ནི་གནས་པ་སྟེ།
ཆོས་ཀྱི་དབྱིངས་དེ་བཞིན་ཉིད་གནས་པའི་ཕྱིར་དེ་མི་སྐྱེ་མི་འགག་པས་དེ་གཡེང་བ་མེད་པའི་སེམས་དང་ལྡན་པར་རྣམ་པ་ཐམས་ཅད་མཁྱེན་པ་ཉིད་དང་ལྡན་པའི་ཡིད་ལ་བྱ་བ་དང་མ་བྲལ་བ་ཡིན་ཏེ་དགེ་བའི་རྩ་བ་དེ་དག་ཀྱང་ཉན་ཐོས་དང་རང་སངས་རྒྱས་[^988K]སུ་ཡོངས་སུ་མི་བསྔོའི།
སེམས་ཅན་ཐམས་ཅད་དང་ཐུན་མོང་དུ་བྱས་ནས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་བསྔོ་སྟེ།
དེ་ཇི་ལྟར་གང་གིས་ཡོངས་སུ་བསྔོ་བ་དང་།
གང་ཡོངས་སུ་བསྔོ་བ་དང་།
གང་དུ་ཡོངས་སུ་སྔོ་བའི་[^989K]འདུ་ཤེས་གསུམ་[^990K]མི་འཇུག་པ་དེ་ལྟར་ཡོངས་སུ་བསྔོའོ།
།རབ་འབྱོར་དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་བསམ་གཏན་གྱི་ཕ་རོལ་ཏུ་ཕྱིན་པ་ལ་གནས་ཤིང་ཤེས་རབ་ཀྱི་ཕ་རོལ་ཏུ་ཕྱིན་པ་ཡོངས་སུ་འཛིན་པ་ཡིན་ནོ།
།གསོལ་པ།
བཅོམ་ལྡན་འདས་ཇི་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་གནས་ཤིང་སྦྱིན་eཔའི་ཕ་རོལ་ཏུ་ཕྱིན་པ་ཡོངས་སུ་འཛིན་པ་ལགས།
བཅོམ་ལྡན་འདས་ཀྱིས་བཀའ་སྩལ་པ།རབ་འབྱོར་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
ཆོས་ཐམས་ཅད་སྟོང་པའོ་ཞེས་བྱ་བར་ཡང་དག་པར་རྗེས་སུ་མཐོང་ངོ་།
།གསོལ་པ།
བཅོམ་ལྡན་འདས་ཇི་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།ཆོས་ཐམས་ཅད་སྟོང་པའོ་ཞེས་བགྱི་བར་ཡང་དག་པར་[^991K]རྗེས་སུ་མཐོང་བ་ལགས།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
ནང་སྟོང་པ་ཉིད་ལ་ནང་སྟོང་པ་ཉིད་ཅེས་བྱ་བར་མི་དམིགས་སོ།
།ཕྱི་སྟོང་པ་ཉིད་ལ་ཕྱི་སྟོང་པ་ཉིད་ཅེས་བྱ་བར་མི་དམིགས་སོ།
།ཕྱི་ནང་སྟོང་པ་ཉིད་ལ་ཕྱི་ནང་སྟོང་པ་ཉིད་ཅེས་བྱ་བར་མི་དམིགས་སོ།
།སྟོང་པ་ཉིད་སྟོང་པ་ཉིད་ལ་སྟོང་པ་ཉིད་སྟོང་པ་ཉིད་ཅེས་བྱ་བར་མི་དམིགས་སོ།
།ཆེན་པོ་སྟོང་པ་ཉིད་ལ་ཆེན་པོ་སྟོང་པ་ཉིད་ཅེས་བྱ་བར་མི་དམིགས་སོ།
།དོན་དམ་པ་སྟོང་པ་ཉིད་ལ་དོན་དམ་པ་སྟོང་པ་ཉིད་ཅེས་བྱ་བར་མི་དམིགས་སོ།
།འདུས་བྱས་སྟོང་པ་ཉིད་ལ་འདུས་བྱས་སྟོང་པ་ཉིད་ཅེས་བྱ་བར་མི་དམིགས་སོ།
།འདུས་མ་བྱས་སྟོང་པ་ཉིད་ལ་འདུས་མ་བྱས་སྟོང་པ་ཉིད་ཅེས་བྱ་བར་མི་དམིགས་སོ།
།མཐའ་ལས་འདས་པ་སྟོང་པ་ཉིད་ལ་མཐའ་ལས་འདས་པ་སྟོང་པ་ཉིད་ཅེས་བྱ་བར་མི་དམིགས་སོ།
།ཐོག་མ་དང་་ཐ་མ་མེད་པ་སྟོང་པ་ཉིད་ལ་ཐོག་མ་དང་ཐ་མ་མེད་པ་སྟོང་པ་ཉིད་ཅེས་བྱ་བར་མི་དམིགས་སོ།
།དོར་བ་མེད་པ་སྟོང་པ་ཉིད་ལ་དོར་བ་མེད་པ་སྟོང་པ་ཉིད་ཅེས་བྱ་བར་མི་དམིགས་སོ།
།རང་བཞིན་སྟོང་པ་ཉིད་ལ་རང་བཞིན་སྟོང་པ་ཉིད་ཅེས་བྱ་བར་མི་དམིགས་སོ།
།ཆོས་ཐམས་ཅད་སྟོང་པ་ཉིད་ལ་ཆོས་ཐམས་ཅད་སྟོང་པ་ཉིད་ཅེས་བྱ་བར་མི་དམིགས་སོ།
།རང་གི་མཚན་ཉིད་སྟོང་པ་ཉིད་ལ་རང་གི་མཚན་ཉིད་སྟོང་པ་ཉིད་ཅེས་བྱ་བར་མི་དམིགས་སོ[^992K]།
།བྱང་ཆུབ་སེམས་དཔའ་སེམས་དཔའ་ཆེན་པོ་དེ་སྟོང་པ་ཉིད་བཅུ་བཞི་པོ་དེ་དག་ལ་གནས་ཤིང་གཟུགས་སྟོང་ཞེས་བྱ་བའམ་མི་སྟོང་ཞེས་བྱ་བར་མི་དམིགས་སོ[^993K]།
།ཚོར་བ་དང་།
e།འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་སྟོང་ཞེས་བྱ་བའམ་མི་སྟོང་ཞེས་བྱ་བར་མི་དམིགས་སོ།
།སྐྱེ་མཆེད་དང་ཁམས་དང་རྟེན་ཅིང་འབྲེལ་པར་འབྱུང་བ་སྟོང་པ་ཞེས་བྱ་བའམ་མི་སྟོང་ཞེས་བྱ་བར་མི་དམིགས་སོ།
།ཕ་རོལ་ཏུ་ཕྱིན་པ་ཐམས་ཅད་དང་།
སྟོང་པ་ཉིད་ཐམས་ཅད་དང་།
བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་སྟོང་ཞེས་བྱ་བའམ་མི་སྟོང་ཞེས་བྱ་བར་མི་དམིགས་སོ།
།འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་བརྒྱད་དང་།
མཐར་གྱིས་གནས་པའི་སྙོམས་པར་འཇུག་པ་དགུ་སྟོང་ཞེས་བྱ་བའམ་མི་སྟོང་ཞེས་བྱ་བར་མི་དམིགས་སོ།
།སྟོང་པ་ཉིད་དང་།་།
མཚན་མ་མེད་པ་དང་།
སྨོན་པ་མེད་པ་སྟོང་ཞེས་བྱ་བའམ་མི་སྟོང་ཞེས་བྱ་བར་མི་དམིགས་སོ།
།མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་རྣམས་སྟོང་ཞེས་བྱ་བའམ་མི་སྟོང་ཞེས་བྱ་བར་མི་དམིགས་སོ།
།སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།
སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་སྟོང་ཞེས་བྱ་བའམ་མི་སྟོང་ཞེས་བྱ་བར་མི་དམིགས་སོ།
།བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་བར་དུ་སྟོང་ཞེས་བྱ་བའམ་མི་སྟོང་ཞེས་བྱ་བར་མི་དམིགས་སོ།
།འདུས་བྱས་ཀྱི་ཁམས་སྟོང་ཞེས་བྱ་བའམ་མི་སྟོང་ཞེས་བྱ་བར་མི་དམིགས་སོ།
།འདུས་མ་བྱས་ཀྱི་ཁམས་སྟོང་ཞེས་བྱ་བའམ་མི་སྟོང་ཞེས་བྱ་བར་[^994K]དམིགས་ཏེ།
བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་འདི་[^995K]ལ་སྤྱོད་ཅིང་།
ཟས་སམ།སྐོམ་མམ།
བཞོན་པའམ།
གོས་སམ།
མེ་ཏོག་གམ།
ཕྲེང་བའམ།སྤོས་སམ།
བྱུག་པའམ།
མལ་ཆའམ།
གནས་སམ།
འཚོ་བའམ།
ཡོ་བྱད་དམ།
མིའི་ཡོ་བྱད་གང་ཅི་ཡང་རུང་[^996K]སྦྱིན་པ་གང་དང་གང་གཏོང་ཡང་དེས་སྦྱིན་པ་དེ་གཏོང་ཞེས་བྱ་བར་ཡང་དག་པར་རྗེས་སུ་མི་མཐོང་།
གང་ཡོངས་སུ་གཏོང་བ་དང་གང་ལ་ཡོངས་སུ་གཏོང་བ་དེ་དག་གཏོང་[^997K]ཞེས་བྱ་བར་རྗེས་སུ་མི་མཐོང་སྟེ།
དེ་ལ་འཇུངས་པའི་སེམས་སམ་ཡོངས་སུ་འཛིན་པའི་སེམས་ཀྱི་སྐབས་མེད་དོ།
།eདེ་ཅིའི་ཕྱིར་ཞེ་ན།
ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་[^998K]བྱང་ཆུབ་སེམས་དཔའ་སེམས་དཔའ་ཆེན་པོ་ལ་སེམས་དང་པོ་བསྐྱེད་པ་ནས་ཉེ་བར་བཟུང་སྟེ།
སྙིང་པོ་བྱང་ཆུབ་ལ་འདུག་གི་བར་དུ་རྣམ་པར་རྟོག་པ་དེ་དག་ཐམས་ཅད་མེད་དེ།
དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་པ་ལ་ཇི་ལྟར་འཇུངས་པའི་ཐུགས་སམ།
ཡོངས་སུ་འཛིན་པའི་ཐུགས་མི་མངའ་བ་དེ་བཞིན་དུ་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པ་ཡང་འཇུངས་པའི་སེམས་སམ་ཡོངས་སུ་འཛིན་པའི་སེམས་སྐྱེ་བ་མེད་དེ།
དེ་ནི་འདི་ལྟར་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ཉིད་བྱང་ཆུབ་སེམས་དཔའ་སེམས་དཔའ་ཆེན་པོའི་སྟོན་པའོ།
།དགེ་བའི་རྩ་བ་དེ་དག་ཀྱང་ཉན་ཐོས་དང་རང་སངས་རྒྱས་སུ་ཡོངས་སུ་མི་བསྔོའི།
སེམས་ཅན་ཐམས་ཅད་དང་ཐུན་མོང་དུ་བྱས་ནས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་བསྔོ་སྟེ།
དེ་ཇི་ལྟར་གང་གིས་ཡོངས་སུ་བསྔོ་བ་དང་།
གང་ཡོངས་སུ་བསྔོ་བ་དང་།
གང་དུ་ཡོངས་སུ་བསྔོ་བའི་འདུ་ཤེས་གསུམ་མི་འཇུག་པ་དེ་ལྟར་ཡོངས་སུ་བསྔོའོ།
།རབ་འབྱོར་དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་གནས་ཤིང་སྦྱིན་པའི་ཕ་རོལ་ཏུ་ཕྱིན་པ་ཡོངས་སུ་འཛིན་པ་ཡིན་ནོ།
།གསོལ་པ།
བཅོམ་ལྡན་འདས་ཇི་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་གནས་ཤིང་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་ཡོངས་སུ་འཛིན་པ་ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་གནས་ཤིང་ཉན་ཐོས་ཀྱི་སའམ།
[^999K]རང་སངས་རྒྱས་ཀྱི་སའི་གོ་སྐབས་མི་འབྱེད་དོ།
།དེ་ཅིའི་ཕྱིར་ཞེ་ན།
དེ་ནི་འདི་ལྟར་[^1000K]དེ་ཉན་ཐོས་ཀྱི་སའམ།
རང་སངས་རྒྱས་ཀྱི་ས་ཡང་མི་དམིགས་སོ།
།སེམས་དེ་ཡང་[^1001K]མི་དམིགས་ཏེ།
དེ་སེམས་དང་པོ་བསྐྱེད་པ་ནས་ཉེ་བར་བཟུང་སྟེ།
སྙིང་པོ་བྱང་ཆུབ་ལ་འདུག་གི་བར་དུ་བདག་གིས་ཀྱང་སྲོག་གཅོད་པ་སྤངས་པ་ཡིན།
གཞན་eཡང་སྲོག་གཅོད་པ་སྤོང་བ་ལ་ཡང་དག་པར་བསྐུལ་བ་ཡིན།
སྲོག་གཅོད་པ་སྤོང་བའི་ལེགས་པ་བརྗོད་པ་ཡིན།གཞན་གང་གིས་སྲོག་གཅོད་པ་སྤངས་པ་དེ་དག་གི་ལེགས་པ་བརྗོད་ཅིང་མཐུན་པས་དགའ་བར་བྱེད་པ་ཡིན།
བདག་གིས་ཀྱང་མ་བྱིན་པར་ལེན་པ་དང་།
འདོད་པས་ལོག་པར་གཡེམ་པ་དང་།
བརྫུན་དུ་སྨྲ་བ་དང་།
ཕྲ་མ་དང་།
ཞེ་གཅོད་པའི་ཚིག་དང་།
ཚིག་ཀྱལ་པ་[^1002K]དང་།
བརྣབ་སེམས་དང་།
གནོད་སེམས་དང་།
ལོག་པར་ལྟ་བ་སྤངས་པ་ཡིན།
གཞན་ཡང་ལོག་པར་[^1003K]ལྟ་བ་སྤོང་བ་ལ་ཡང་དག་པར་བསྐུལ་བ་ཡིན།
ལོག་པར་ལྟ་བ་སྤོང་བའི་ལེགས་པ་བརྗོད་པ་ཡིན།
གཞན་གང་གིས་ལོག་པར་ལྟ་བ་སྤངས་པ་དེ་དག་གི་ལེགས་པ་བརྗོད་ཅིང་མཐུན་པས་དགའ་བར་བྱེད་པ་ཡིན[^1004K]།
ཚུལ་ཁྲིམས་དེས་ཉན་ཐོས་སམ་རང་སངས་རྒྱས་ཀྱི་ཆོས་གང་ལ་ཡང་ཆགས་པར་མི་འགྱུར་ན།
གཞན་མན་ཆད་ལྟ་ཅི་སྨོས་ཏེ།
དགེ་བའི་རྩ་བ་དེ་དག་ཀྱང་སེམས་ཅན་ཐམས་ཅད་དང་ཐུན་མོང་དུ་བྱས་ནས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་བསྔོ་སྟེ།
དེ་ཇི་ལྟར་གང་གིས་ཡོངས་སུ་བསྔོ་བ་དང་།
གང་དུ་[^1005K]ཡོངས་སུ་བསྔོ་བ་དང་།
གང་དུ་ཡོངས་སུ་བསྔོ་བའི་འདུ་ཤེས་གསུམ་མི་འཇུག་པ་དེ་ལྟར་ཡོངས་སུ་བསྔོའོ།
།རབ་འབྱོར་དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་གནས་ཤིང་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་ཡོངས་སུ་འཛིན་པ་ཡིན་ནོ།
།གསོལ་པ།
བཅོམ་ལྡན་འདས་ཇི་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་གནས་ཤིང་བཟོད་པའི་ཕ་རོལ་ཏུ་ཕྱིན་པ་ཡོངས་སུ་འཛིན་པ་ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་གནས་ཤིང་རྗེས་སུ་མཐུན་པའི་བཟོད་པ་བསྐྱེད་དེ།
དེ་འདི་སྙམ་དུ་འདི་ལ་ཆོས་གང་ཡང་སྐྱེ་བའམ་འགག་པའམ་འབྱུང་བའམ།
འཇིག་པའམ།
འཆི་བའམ[^1006K]།
གཤེ་བའམ།
སྤྱོ་བའམ།
མཚང་འབྲུ་བའམ།
གཅད་པའམ[^1007K]།
གཏུབ་པའམ[^1008K]།
བརྡེག་པ་མེད་དོ་སྙམ་པས་[^1009K]དེ་ལ་eསེམས་དང་པོ་བསྐྱེད་པ་ནས་ཉེ་བར་བཟུང་སྟེ་སྙིང་པོ་བྱང་ཆུབ་ལ་འདུག་གི་བར་དུ་གལ་ཏེ་སེམས་ཅན་ཐམས་ཅད་དྲུང་དུ་ལྷགས་ནས་སྤྱོས་ཏེ་བསྐྱེལ་[^1010K]ཏམ།
རྡོ་དབྱིག་གིས་བརྡེགས་སམ།
མཚོན་གྱིས་བཏབ་སྟེ་གཅད་ཅིང་གཏུབས་[^1011K]ཀྱང་དེ་ལ་འདི་སྙམ་སྟེ།
ཀྱེ་མ་ཆོས་རྣམས་ཀྱི་ཆོས་ཉིད་འདི་ནི་ངོ་མཚར་ཆེ་སྟེ།
འདིའི་ཆོས་གང་ལ་ཡང་སྤྱོ་བའམ།
བསྐྱེལ་བའམ[^1012K]བསྐྱེལ་བའམ།
གཅད་པའམ[^1013K]།
གཏུབ་པའམ[^1014K]།
བརྡེག་པའམ།
བཅིང་བ་མེད་དོ་སྙམ་སྟེ།དགེ་བའི་རྩ་བ་དེ་དག་ཀྱང་ཉན་ཐོས་དང་རང་སངས་རྒྱས་སུ་ཡོངས་སུ་མི་བསྔོའི།སེམས་ཅན་ཐམས་ཅད་དང་ཐུན་མོང་དུ་བྱས་ནས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་བསྔོ་སྟེ།
དེ་ཇི་ལྟར་གང་གིས་ཡོངས་སུ་བསྔོ་བ་དང་།
གང་ཡོངས་སུ་བསྔོ་བ་དང་།
གང་དུ་ཡོངས་སུ་བསྔོ་བའི་འདུ་ཤེས་གསུམ་མི་འཇུག་པ་དེ་ལྟར་ཡོངས་སུ་བསྔོའོ།
།རབ་འབྱོར་དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་གནས་ཤིང་བཟོད་པའི་ཕ་རོལ་ཏུ་ཕྱིན་པ་ཡོངས་སུ་འཛིན་པ་ཡིན་ནོ།
།གསོལ་པ།
བཅོམ་ལྡན་འདས་ཇི་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོའི་ཤེས་རབ་ཀྱི་ཕ་རོལ་ཏུ་ཕྱིན་པ་ལ་གནས་ཤིང་བརྩོན་འགྲུས་ཀྱི་ཕ་རོལ་ཏུ་ཕྱིན་པ་ཡོངས་སུ་འཛིན་པ་ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་འདི་ལ་བྱང་་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་གནས་ཤིང་རྫུ་འཕྲུལ་གྱི་རྐང་པ་བཞི་ལ་གནས་ཏེ།
ཐབས་མཁས་པ་དང་ལྡན་པས་ལུས་དང་སེམས་ཀྱི་བརྩོན་འགྲུས་བསྐྱེད་དེ།
འཇིག་རྟེན་གྱི་ཁམས་གཅིག་གམ།འཇིག་རྟེན་གྱི་ཁམས་བརྒྱའམ།
འཇིག་རྟེན་གྱི་ཁམས་སྟོང་ངམ།
འཇིག་རྟེན་གྱི་ཁམས་བྱེ་བ་ཁྲག་ཁྲིག་བརྒྱ་ཕྲག་སྟོང་གི་བར་[^1015K]དུ་སོང་སྟེ།
སེམས་ཅན་རྣམས་ལ་ཆོས་སྟོན་ཞིང་སྦྱིན་པའི་ཕ་རོལ་ཏུ་ཕྱིན་པ་ལ་རབ་ཏུ་འགོད་དོ།
།ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་།
བཟོད་པའི་ཕ་རོལ་ཏུ་ཕྱིན་པ་དང་།
བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་།
བསམ་གཏན་གྱི་ཕ་རོལ་ཏུ་ཕྱིན་པ་དང་།
ཤེས་རབ་ཀྱི་ཕ་རོལ་ཏུ་ཕྱིན་པ་ལ་རབ་ཏུ་འགོད་དོ།
།དྲན་པ་ཉེ་བར་གཞག་པ་རྣམས་ལ་རབ་ཏུ་འགོད་eདོ།
།འཕགས་པའི་ལམ་ཡན་ལག་བརྒྱད་པའི་བར་ལ་རབ་ཏུ་འགོད་དོ།
།རྒྱུན་དུ་ཞུགས་པའི་འབྲས་བུ་ལ་རབ་ཏུ་འགོད་དོ།
།ལན་ཅིག་ཕྱིར་འོང་བའི་འབྲས་བུ་དང་།
ཕྱིར་མི་འོང་བའི་འབྲས་བུ་དང་།
དགྲ་བཅོམ་པ་ཉིད་དང་།
རང་བྱང་ཆུབ་ལ་རབ་ཏུ་འགོད་དོ།
།བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་བར་ལ་རབ་ཏུ་འགོད་དོ།
།དེ་ཡང་ཅི་ནས་ཀྱང་འདུས་བྱས་ཀྱི་ཁམས་ལ་རབ་ཏུ་བཀོད་པ་ཡང་མ་ཡིན།
འདུས་མ་བྱས་ཀྱི་ཁམས་ལ་རབ་ཏུ་བཀོད་པ་ཡང་མ་ཡིན་པ་དེ་ལྟར་རབ་ཏུ་འགོད་དེ།
དགེ་བའི་རྩ་བ་དེ་དག་ཀྱང་ཉན་ཐོས་དང་རང་སངས་རྒྱས་སུ་ཡོངས་སུ་[^1016K]མི་བསྔོའི།སེམས་ཅན་ཐམས་ཅད་དང་ཐུན་མོང་དུ་བྱས་ནས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་བསྔོ་སྟེ།
དེ་ཇི་ལྟར་ན་གང་གིས་ཡོངས་སུ་བསྔོ་བ་དང་།
གང་ཡོངས་སུ་བསྔོ་བ་དང་།
གང་དུ་[^1017K]ཡོངས་སུ་བསྔོ་བའི་འདུ་ཤེས་གསུམ་མི་འཇུག་པ་དེ་ལྟར་ཡོངས་སུ་བསྔོའོ།
།རབ་འབྱོར་དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་གནས་ཤིང་བརྩོན་འགྲུས་ཀྱི་ཕ་རོལ་ཏུ་ཕྱིན་པ་ཡོངས་སུ་འཛིན་པ་ཡིན་ནོ།
།གསོལ་པ།བཅོམ་ལྡན་འདས་ཇི་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་གནས་ཤིང་བསམ་གཏན་གྱི་ཕ་རོལ་ཏུ་ཕྱིན་པ་ཡོངས་སུ་འཛིན་པ་ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་གནས་ཤིང་དེ་བཞིན་གཤེགས་པའི་ཏིང་ངེ་འཛིན་མ་གཏོགས་པར་ཉན་ཐོས་ཀྱི་ཏིང་ངེ་འཛིན་ཏམ།
རང་སངས་རྒྱས་ཀྱི་ཏིང་ངེ་འཛིན་ཏམ།
བྱང་ཆུབ་སེམས་དཔའི་ཏིང་ངེ་འཛིན་ཀྱང་རུང་སྟེ།
ཏིང་ངེ་འཛིན་གང་ཇི་སྙེད་པ་དེ་དག་ཐམས་ཅད་ལ་སྙོམས་པར་འཇུག་སྟེ།
ཏིང་ངེ་འཛིན་དེ་དག་ལ་གནས་ཤིང་རྣམ་པར་ཐར་པ་བརྒྱད་ལ་ལུགས་དང་མཐུན་པ་དང་ལུགས་དང་མི་མཐུན་པར་སྙོམས་པར་འཇུག་ཅིང་རྣམ་པར་ལྡང་ངོ་།
།བརྒྱད་གང་ཞེ་ན།
རབ་འབྱོར་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་གཟུགས་ཅན་[^1018K]གཟུགས་eརྣམས་མཐོང་བ་འདི་ནི་རྣམ་པར་ཐར་པ་དང་པོའོ།
།ནང་གཟུགས་མེད་པའི་འདུ་ཤེས་དང་ལྡན་པས་ཕྱི་རོལ་གྱི་གཟུགས་རྣམས་མཐོང་བ་འདི་ནི་རྣམ་པར་ཐར་པ་གཉིས་པའོ།
།བཟང་བར་མོས་པ་འདི་ནི་རྣམ་པར་ཐར་པ་གསུམ་པའོ།
།དེ་རྣམ་པ་ཐམས་ཅད་དུ་གཟུགས་ཀྱི་འདུ་ཤེས་ལས་ཡང་དག་པར་འདས་ཏེ།
ཐོགས་པའི་འདུ་ཤེས་རྣམས་ནུབ་པར་གྱུར་ཅིང་།
སྣ་ཚོགས་ཀྱི་འདུ་ཤེས་ཡིད་ལ་མི་བྱེད་པས་ནམ་མཁའ་མཐའ་ཡས་སོ་ཞེས་ཏེ།
ནམ་མཁའ་མཐའ་ཡས་སྐྱེ་མཆེད་ལ་ཉེ་བར་བསྒྲུབས་ཏེ་གནས་པ་འདི་ནི་རྣམ་པར་ཐར་པ་བཞི་པའོ།
།དེ་རྣམ་པ་ཐམས་ཅད་དུ་ནམ་མཁའ་མཐའ་ཡས་སྐྱེ་མཆེད་ལས་ཡང་དག་པར་འདས་ཏེ།
རྣམ་པར་ཤེས་པ་མཐའ་ཡས་སོ་ཞེས་རྣམ་ཤེས་མཐའ་ཡས་སྐྱེ་མཆེད་ལ་ཉེ་བར་བསྒྲུབས་ཏེ་གནས་པ་འདི་ནི་རྣམ་པར་ཐར་པ་ལྔ་པའོ།
།དེ་རྣམས་[^1019K]ཐམས་ཅད་དུ་རྣམ་ཤེས་[^1020K]མཐའ་ཡས་སྐྱེ་མཆེད་ལས་ཡང་དག་པར་འདས་ཏེ་ཅུང་ཟད་མ་ཡོད་དོ་ཞེས་ཅུང་ཟད་མེད་པའི་སྐྱེ་མཆེད་ལ་ཉེ་བར་བསྒྲུབས་ཏེ་གནས་པ་འདི་ནི་རྣམ་པར་ཐར་པ་དྲུག་པའོ།
།དེ་རྣམ་པ་ཐམས་ཅད་དུ་ཅུང་ཟད་མེད་པའི་སྐྱེ་མཆེད་ལས་[^1021K]ཡང་དག་པར་འདས་ཏེ།
འདུ་ཤེས་མེད་འདུ་ཤེས་མེད་མིན་སྐྱེ་མཆེད་ལ་ཉེ་བར་བསྒྲུབས་ཏེ་གནས་པ་འདི་ནི་རྣམ་པར་ཐར་པ་བདུན་པའོ།
།དེ་རྣམ་པ་ཐམས་ཅད་དུ་འདུ་ཤེས་མེད་འདུ་ཤེས་མེད་མིན་སྐྱེ་མཆེད་ལས་ཡང་དག་པར་འདས་ཏེ།འདུ་ཤེས་དང་ཚོར་བ་འགོག་པ་ལ་ཉེ་བར་བསྒྲུབས་ཏེ་གནས་པ་འདི་ནི་རྣམ་པར་ཐར་པ་བརྒྱད་པ་སྟེ།
དེ་ལྟར་ན་རྣམ་པར་ཐར་པ་བརྒྱད་པོ་འདི་དག་ལ་ལུགས་དང་མཐུན་པ་དང་ལུགས་དང་མི་མཐུན་པར་སྙོམས་པར་འཇུག་ཅིང་རྣམ་པར་ལྡང་ངོ་།
།མཐར་གྱིས་གནས་པའི་སྙོམས་པར་འཇུག་པ་དགུ་ལ་ལུགས་དང་མཐུན་པ་དང་ལུགས་དང་མི་མཐུན་པར་སྙོམས་པར་འཇུག་ཅིང་རྣམ་པར་ལྡང་སྟེ།
དགུ་གང་ཞེ་ན།
རབ་འབྱོར་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་འདོད་པས་དབེན་པ།
[^1022K]སྡིག་ཏོ་མི་དགེ་བའི་ཆོས་ཀྱི་ས་དབེན་པ།
རྟོག་པ་དང་བཅས་པ།
དཔྱོད་པ་[^1023K]དང་བཅས་པ།
དབེན་པ་ལས་སྐྱེས་པའི་དགའ་བ་དང་བདེ་བ་ཅན་བསམ་གཏན་དང་པོ་ལ་ཉེ་བར་བསྒྲུབས་ཏེ་གནས་སོ།
།དེ་རྣམ་པར་རྟོག་པ་དང་རྣམ་པར་དཔྱོད་པ་ཉེ་བར་ཞི་ནས་ནང་ཡོངས་སུ་དང་སྟེ།eསེམས་ཀྱི་རྒྱུད་གཅིག་[^1024K]ཏུ་གྱུར་པས་རྟོག་པ་མེད་པ།
དཔྱོད་པ་མེད་པ།
ཏིང་ངེ་འཛིན་ལས་སྐྱེས་པའི་དགའ་བ་དང་བདེ་བ་ཅན་བསམ་གཏན་གཉིས་པ་ལ་ཉེ་བར་བསྒྲུབས་ཏེ་གནས་སོ[^1025K]དགའ་བ་ལས་འདོད་ཆགས་དང་བྲལ་བས་དྲན་པ་དང་ལྡན་ཞིང་ཤེས་བཞིན་དུ་བཏང་སྙོམས་ལ་གནས་ཏེ།
བདེ་བ་ལུས་ཀྱིས་མྱོང་ལ་འཕགས་པ་རྣམས་ཀྱིས་དེ་ལ་དྲན་པ་དང་ལྡན་པ་བདེ་བ་ལ་རྣམ་པར་དཔྱོད་པ་[^1026K]བཏང་སྙོམས་པའོ་ཞེས་བརྗོད་པ་སྟེ།
དགའ་བ་མེད་པའི་བསམ་གཏན་གསུམ་པ་ལ་ཉེ་བར་བསྒྲུབས་ཏེ་གནས་སོ།
།དེ་བདེ་བ་ཡང་སྤངས་སྡུག་བསྔལ་བ་ཡང་སྤངས་ཤིང་།
ཡིད་བདེ་བ་དང་མི་བདེ་བ་སྔ་ནས་ཀྱང་ནུབ་པས་བདེ་བ་ཡང་མེད་སྡུག་བསྔལ་བ་ཡང་མེད་པ་བཏང་སྙོམས་དང་དྲན་པ་[^1027K]ཡོངས་སུ་དག་པ་བསམ་གཏན་བཞི་པ་ལ་ཉེ་བར་བསྒྲུབས་ཏེ་གནས་སོ།
།དེ་རྣམ་པ་ཐམས་ཅད་དུ་གཟུགས་ཀྱི་འདུ་ཤེས་ལས་ཡང་དག་པར་འདས་ཏེ།
ཐོགས་པའི་འདུ་ཤེས་རྣམས་ནུབ་པར་གྱུར་ཅིང་སྣ་ཚོགས་ཀྱི་འདུ་ཤེས་ཡིད་ལ་མི་བྱེད་པས་ནམ་མཁའ་མཐའ་ཡས་སོ་ཞེས་ནམ་མཁའ་མཐའ་[^1028K]སྐྱེ་མཆེད་ལ་ཉེ་བར་བསྒྲུབས་ཏེ་གནས་སོ།
།དེ་རྣམ་པ་ཐམས་ཅད་དུ་ནམ་མཁའ་མཐའ་ཡས་སྐྱེ་མཆེད་ལས་ཡང་དག་པར་འདས་ཏེ།
རྣམ་པར་ཤེས་པ་མཐའ་ཡས་སོ་ཞེས་རྣམ་ཤེས་མཐའ་ཡས་སྐྱེ་མཆེད་ལ་ཉེ་བར་བསྒྲུབས་ཏེ་གནས་སོ།
།དེ་རྣམ་པ་ཐམས་ཅད་དུ་རྣམ་ཤེས་མཐའ་ཡས་སྐྱེ་མཆེད་ལས་ཡང་དག་པར་འདས་ཏེ།
ཅུང་ཟད་མ་ཡོད་དོ་ཞེས་ཅུང་ཟད་མེད་པའི་སྐྱེ་མཆེད་ལ་ཉེ་བར་བསྒྲུབས་ཏེ་གནས་སོ།
།དེ་རྣམ་པ་ཐམས་ཅད་དུ་ཅུང་ཟད་མེད་པའི་སྐྱེ་མཆེད་ལས་ཡང་དག་པར་འདས་ཏེ།
འདུ་ཤེས་མེད་འདུ་ཤེས་མེད་མིན་སྐྱེ་མཆེད་ལ་ཉེ་བར་བསྒྲུབས་ཏེ་གནས་སོ།
།དེ་རྣམ་པ་ཐམས་ཅད་དུ་འདུ་ཤེས་མེད་འདུ་ཤེས་མེད་མིན་སྐྱེ་མཆེད་ལས་ཡང་དག་པར་འདས་ཏེ།
འདུ་ཤེས་དང་ཚོར་བ་འགོག་པ་ལ་ཉེ་བར་བསྒྲུབས་ཏེ་གནས་སོ།
།དེ་ལྟར་མཐར་གྱིས་གནས་པའི་སྙོམས་པར་འཇུག་པ་དགུ་པོ་དེ་དག་ལ་ལུགས་དང་མཐུན་པ་དང་ལུགས་དང་མི་མཐུན་པར་སྙོམས་པར་འཇུག་ཅིང་རྣམ་པར་ལྡང་ངོ་།
།དེ་རྣམ་པར་ཐར་པ་བརྒྱད་པོ་དེ་དག་དང་མཐར་གྱིས་གནས་པའི་eསྙོམས་པར་འཇུག་པ་དགུ་པོ་དེ་དག་རྣམ་པར་ཕྱེ་ཞིང་སེང་གེ་རྣམ་པར་བསྒྱིངས་པའི་ཏིང་ངེ་འཛིན་ལ་སྙོམས་པར་འཇུག་གོ།
།ཏིང་ངེ་འཛིན་དེ་ལ་གནས་ནས་རྟེན་ཅིང་འབྲེལ་བར་འབྱུང་བའི་ཡན་ལག་བཅུ་གཉིས་ལུགས་དང་མཐུན་པ་དང་ལུགས་དང་མི་མཐུན་པ་ལས་[^1029K]སོ་སོར་རྟོག་གོ།
།དེ་ལ་ཡན་ལག་བཅུ་གཉིས་གང་དག་ཅེ་ན།རབ་འབྱོར་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་མ་རིག་པའི་རྐྱེན་གྱིས་འདུ་བྱེད་ཅེས་སོ་སོར་རྟོག་གོ།
།དེ་བཞིན་དུ་འདུ་བྱེད་ཀྱི་རྐྱེན་གྱིས་རྣམ་པར་ཤེས་པ།
རྣམ་པར་ཤེས་པའི་རྐྱེན་གྱིས་མིང་དང་གཟུགས།
མིང་དང་གཟུགས་ཀྱི་རྐྱེན་གྱིས་སྐྱེ་མཆེད་དྲུག
།སྐྱེ་མཆེད་དྲུག་གི་རྐྱེན་གྱིས་རེག་པ།རེག་པའི་རྐྱེན་གྱིས་ཚོར་བ།
ཚོར་བའི་རྐྱེན་གྱིས་སྲེད་པ།
སྲེད་པའི་རྐྱེན་གྱིས་ལེན་པ།
ལེན་པའི་རྐྱེན་གྱིས་སྲིད་པ།
སྲིད་པའི་རྐྱེན་གྱིས་སྐྱེ་བ།
སྐྱེ་བའི་རྐྱེན་གྱིས་རྒ་ཤི།
རྒ་ཤིའི་རྐྱེན་གྱིས་མྱ་ངན་དང་སྨྲེ་སྔགས་འདོན་པ་དང་།
སྡུག་བསྔལ་བ་དང་།
ཡིད་མི་བདེ་བ་དང་འཁྲུགས་པ་[^1030K]ལ་སོ་སོར་རྟོག་པར་བྱེད་ཅིང་འདི་ལྟར་སྡུག་བསྔལ་གྱི་ཕུང་པོ་ཆེན་པོ་འབའ་ཞིག་པོ་འདི་འཇིག་རྟེན་དུ་འབྱུང་བར་འགྱུར་རོ་ཞེས་སོ་སོར་རྟོག་གོ།
།རྒ་ཤི་མེད་ན་མྱ་ངན་དང་སྨྲེ་སྔགས་འདོན་པ་དང་སྡུག་བསྔལ་བ་དང་ཡིད་མི་བདེ་བ་དང་འཁྲུགས་པ་[^1031K]རྣམས་འབྱུང་བར་མི་འགྱུར་རོ་ཞེས་སོ་སོར་རྟོག་ཅིང་།
དེ་བཞིན་དུ་སྐྱེ་བ་མེད་ན་རྒ་ཤི་འབྱུང་བར་མི་འགྱུར་རོ།
།སྲིད་པ་མེད་ན་སྐྱེ་བ་འབྱུང་བར་མི་འགྱུར་རོ།
།ལེན་པ་མེད་ན་སྲིད་པ་འབྱུང་བར་མི་འགྱུར་རོ།
།སྲེད་པ་མེད་ན་ལེན་པ་འབྱུང་བར་མི་འགྱུར་རོ།
།ཚོར་བ་མེད་ན་སྲིད་པ་[^1032K]འབྱུང་བར་མི་འགྱུར།
།རེག་པ་མེད་ན་ཚོར་བ་འབྱུང་བར་མི་འགྱུར་རོ།
།སྐྱེ་མཆེད་དྲུག་མེད་ན་རེག་པ་འབྱུང་བར་མི་འགྱུར་རོ།
།མིང་དང་གཟུགས་མེད་ན་སྐྱེ་མཆེད་དྲུག་འབྱུང་བར་མི་འགྱུར་རོ།
།རྣམ་པར་ཤེས་པ་མེད་ན་མིང་དང་གཟུགས་འབྱུང་བར་མི་འགྱུར་རོ།
།འདུ་བྱེད་མེད་ན་རྣམ་པར་ཤེས་པ་འབྱུང་བར་མི་འགྱུར་རོ།
།མ་རིག་པ་མེད་ན་འདུ་བྱེད་འབྱུང་བར་མི་འགྱུར་རོ་ཞེས་སོ་སོར་རྟོག་ཅིང་དེ་ལྟར་ན་སྡུག་བསྔལ་གྱི་ཕུང་པོ་ཆེན་པོ་འབའ་ཞིག་པོ་འདི་འགག་པར་འགྱུར་རོ་ཞེས་སོ་སོར་རྟོག་གོ།
།དེ་ལྟར་ན་རྟེན་ཅིང་འབྲེལ་བར་འབྱུང་བའི་ཡན་ལག་བཅུ་eགཉིས་པོ་ལུགས་དང་མཐུན་པ་དང་ལུགས་དང་མི་མཐུན་པ་ལ་སོ་སོར་རྟོག་ཅིང་དགེ་བའི་རྩ་བ་དེ་ཡང་སེམས་ཅན་ཐམས་ཅད་དང་ཐུན་མོང་དུ་བྱས་ནས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་སྔོ་[^1033K]བར་བྱེད་དོ།
།དེ་ཡང་ཇི་ལྟར་ཡོངས་སུ་སྔོ་[^1034K]བར་བྱེད་པ་གང་ཡིན་པའམ།
གང་ཡོངས་སུ་བསྔོ་བའམ།
གང་དུ་ཡོངས་སུ་བསྔོ་བའི་བློ་རྣམ་པ་གསུམ་མི་འཇུག་པ་དེ་ལྟར་ཡོངས་སུ་སྔོ་[^1035K]བར་བྱེད་དོ།
།རབ་འབྱོར་དེ་ལྟར་ན་[^1036K]བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་གནས་ནས་བསམ་གཏན་གྱི་ཕ་རོལ་ཏུ་ཕྱིན་པ་ཡོངས་སུ་འཛིན་པ་ཡིན་ནོ་ཞེས་བྱ་བ་ནི་མཐོང་བའི་ལམ་ལ་གསུངས་པ་ཡིན་ནོ།།
།།རབ་འབྱོར་བྱང་ཆུབ་སེམས་དཔའ་སེམས་དཔའ་ཆེན་པོའི་ཏིང་ངེ་འཛིན་སེང་གེ་རྣམ་པར་བསྒྱིངས་པ་དེ་གང་ཞེ་ན།
རབ་འབྱོར་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་འདོད་པས་དབེན་པ།
སྡིག་ཏོ་མི་དགེ་བའི་ཆོས་ཀྱིས་དབེན་པ།
རྟོག་པ་དང་བཅས་པ།
དཔྱོད་པ་དང་བཅས་པ།
དབེན་པ་ལས་སྐྱེས་པའི་དགའ་བ་དང་བདེ་བ་ཅན་བསམ་གཏན་དང་པོ་ལ་ཉེ་བར་བསྒྲུབས་ཏེ་གནས་སོ།
།བསམ་གཏན་དང་པོ་ལས་ལངས་ནས་བསམ་གཏན་གཉིས་པ་ལ་སྙོམས་པར་འཇུག་གོ།
།བསམ་གཏན་གཉིས་པ་ལས་ལངས་ནས་བསམ་གཏན་གསུམ་པ་ལ་སྙོམས་པར་འཇུག་གོ།
།བསམ་གཏན་གསུམ་པ་ལས་ལངས་ནས་བསམ་གཏན་བཞི་པ་ལ་སྙོམས་པར་འཇུག་གོ།
།བསམ་གཏན་བཞི་པ་ལས་ལངས་ནས་ནམ་མཁའ་མཐའ་ཡས་སྐྱེ་མཆེད་ལ་སྙོམས་པར་འཇུག་གོ།
།ནམ་མཁའ་མཐའ་ཡས་སྐྱེ་མཆེད་ལས་ལངས་ནས་རྣམ་ཤེས་མཐའ་ཡས་སྐྱེ་མཆེད་ལ་སྙོམས་པར་འཇུག་གོ།
།རྣམ་ཤེས་མཐའ་ཡས་སྐྱེ་མཆེད་ལས་ལངས་ནས་ཅུང་ཟད་མེད་པའི་སྐྱེ་མཆེད་ལ་སྙོམས་པར་འཇུག་གོ།
།ཅུང་ཟད་མེད་པའི་སྐྱེ་མཆེད་ལས་ལངས་ནས་འདུ་ཤེས་མེད་འདུ་ཤེས་མེད་མིན་སྐྱེ་མཆེད་ལ་སྙོམས་པར་འཇུག་གོ།
།འདུ་ཤེས་མེད་[^1037K]འདུ་ཤེས་མེད་མིན་གྱི་སྐྱེ་མཆེད་ལས་ལངས་ནས་འགོག་པ་ལ་སྙོམས་པར་འཇུག་གོ།
།འགོག་པའི་སྙོམས་པར་འཇུག་པ་ལས་ལངས་ནས་འདུ་ཤེས་མེད་eའདུ་ཤེས་མེད་མིན་སྐྱེ་མཆེད་ལ་སྙོམས་པར་འཇུག་གོ།
།འདུ་ཤེས་མེད་འདུ་ཤེས་མེད་མིན་སྐྱེ་མཆེད་ལས་ལངས་ནས་ཅུང་ཟད་མེད་པའི་སྐྱེ་མཆེད་ལ་སྙོམས་པར་འཇུག་གོ།
།ཅུང་ཟད་མེད་པའི་སྐྱེ་མཆེད་ལས་ལངས་ནས་རྣམ་ཤེས་མཐའ་ཡས་སྐྱེ་མཆེད་ལ་སྙོམས་པར་འཇུག་གོ།
།རྣམ་ཤེས་མཐའ་ཡས་སྐྱེ་མཆེད་ལས་ལངས་ནས་ནམ་མཁའ་མཐའ་ཡས་སྐྱེ་མཆེད་ལ་སྙོམས་པར་འཇུག་གོ།
།ནམ་མཁའ་མཐའ་ཡས་སྐྱེ་མཆེད་ལ་[^1038K]ལངས་ནས།བསམ་གཏན་བཞི་པ་ལ་སྙོམས་པར་འཇུག་གོ།
།བསམ་གཏན་བཞི་པ་ལས་ལངས་ནས་བསམ་གཏན་གསུམ་པ་ལ་སྙོམས་པར་འཇུག་གོ།
།བསམ་གཏན་གསུམ་པ་ལས་ལངས་ནས་བསམ་གཏན་གཉིས་པ་ལ་སྙོམས་པར་འཇུག་གོ།
།བསམ་གཏན་གཉིས་པ་ལས་ལངས་ནས་བསམ་གཏན་དང་པོ་ལ་སྙོམས་པར་འཇུག་སྟེ།
དེ་སེང་གེ་རྣམ་པར་བསྒྱིངས་པའི་ཏིང་ངེ་འཛིན་འདི་རྣམ་པར་དབྱེ་བར་བྱས་ནས་ཐོད་རྒལ་གྱི་ཏིང་ངེ་འཛིན་ལ་སྙོམས་པར་འཇུག་གོ།
།རབ་འབྱོར་བྱང་ཆུབ་སེམས་དཔའ་སེམས་དཔའ་ཆེན་པོའི་ཏིང་ངེ་འཛིན་ཐོད་རྒལ་དེ་གང་ཞེ་ན།
རབ་འབྱོར་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་ལ་[^1039K]འདོད་པས་དབེན།
སྡིག་ཏོ་མི་དགེ་བའི་ཆོས་ཀྱིས་དབེན་པ།
[^1040K]རྟོག་པ་དང་བཅས་པ།
དཔྱོད་པ་[^1041K]དང་བཅས་པ།
དབེན་པ་ལས་སྐྱེས་པའི་དགའ་བ་དང་བདེ་བ་ཅན་བསམ་གཏན་དང་པོ་ལ་[^1042K]ཉེ་བར་བསྒྲུབས་ཏེ་གནས་སོ།
།བསམ་གཏན་དང་པོ་ལས་ལངས་ནས་བསམ་གཏན་གཉིས་པ་ལ་ཉེ་བར་བསྒྲུབས་ཏེ་གནས་སོ།
།བསམ་གཏན་གཉིས་པ་ལས་ལངས་ནས་བསམ་གཏན་གསུམ་པ་ལ་ཉེ་བར་བསྒྲུབས་ཏེ་གནས་སོ།
།བསམ་གཏན་གསུམ་པ་ལས་ལངས་ནས་བསམ་གཏན་བཞི་པ་ལ་ཉེ་བར་བསྒྲུབས་ཏེ་གནས་སོ།
།བསམ་གཏན་བཞི་པ་ལས་ལངས་ནས་ནམ་མཁའ་མཐའ་ཡས་སྐྱེ་མཆེད་ཀྱི་སྙོམས་པར་འཇུག་པ་ལ་[^1043K]ཉེ་བར་བསྒྲུབས་ཏེ་གནས་སོ།
།ནམ་མཁའ་མཐའ་ཡས་སྐྱེ་མཆེད་ཀྱི་སྙོམས་པར་འཇུག་པ་ལས་ལངས་ནས་རྣམ་ཤེས་མཐའ་ཡས་སྐྱེ་མཆེད་ཀྱི་སྙོམས་པར་འཇུག་པ་ལ་[^1044K]ཉེ་བར་བསྒྲུབས་ཏེ་གནས་སོ།
།རྣམ་ཤེས་མཐའ་ཡས་སྐྱེ་མཆེད་ཀྱི་སྙོམས་པར་འཇུག་པ་ལས་ལངས་ནས་ཅུང་ཟད་eམེད་པའི་སྐྱེ་མཆེད་ཀྱི་སྙོམས་པར་འཇུག་པ་ལ་[^1045K]ཉེ་བར་བསྒྲུབས་ཏེ་གནས་སོ།
།ཅུང་ཟད་མེད་པའི་སྐྱེ་མཆེད་ཀྱི་སྙོམས་པར་འཇུག་པ་ལས་ལངས་ནས་འདུ་ཤེས་མེད་འདུ་ཤེས་མེད་མིན་སྐྱེ་མཆེད་ཀྱི་སྙོམས་པར་འཇུག་པ་ལ་[^1046K]ཉེ་བར་བསྒྲུབས་ཏེ་གནས་སོ།
།འདུ་ཤེས་མེད་འདུ་ཤེས་མེད་མིན་སྐྱེ་མཆེད་ཀྱི་སྙོམས་པར་འཇུག་པ་ལས་ལངས་ནས་འདུ་ཤེས་དང་ཚོར་བ་འགོག་པ་ལ་ཉེ་བར་བསྒྲུབས་ཏེ་གནས་སོ།
།འགོག་པའི་སྙོམས་པར་འཇུག་པ་ལས་ལངས་ནས་བསམ་གཏན་དང་པོ་ལ་སྙོམས་པར་འཇུག་གོ།
།བསམ་གཏན་དང་པོ་ལས་ལངས་ནས་འགོག་པའི་སྙོམས་པར་འཇུག་པ་ལ་སྙོམས་པར་འཇུག་གོ།
།འགོག་པའི་སྙོམས་པར་འཇུག་པ་ལས་ལངས་ནས་བསམ་གཏན་གཉིས་པ་ལ་སྙོམས་པར་འཇུག་གོ།
།བསམ་གཏན་གཉིས་པ་ལས་ལངས་ནས་འགོག་པའི་སྙོམས་པར་འཇུག་པ་ལ་སྙོམས་པར་འཇུག་གོ།
།འགོག་པའི་སྙོམས་པར་འཇུག་པ་ལས་ལངས་ནས་བསམ་གཏན་གསུམ་པ་ལ་སྙོམས་པར་འཇུག་གོ།
།བསམ་གཏན་གསུམ་པ་ལས་ལངས་ནས་འགོག་པའི་སྙོམས་པར་འཇུག་པ་ལ་སྙོམས་པར་འཇུག་གོ།
།འགོག་པའི་སྙོམས་པར་འཇུག་པ་ལས་ལངས་ནས་བསམ་གཏན་བཞི་པ་ལ་སྙོམས་པར་འཇུག་གོ།
།བསམ་གཏན་བཞི་པ་ལས་ལངས་ནས་འགོག་པའི་སྙོམས་པར་འཇུག་པ་ལ་སྙོམས་པར་འཇུག་གོ།
།འགོག་པའི་སྙོམས་པར་འཇུག་པ་ལས་ལངས་ནས་ནམ་མཁའ་མཐའ་ཡས་སྐྱེ་མཆེད་ཀྱི་སྙོམས་པར་འཇུག་པ་ལ་སྙོམས་པར་འཇུག་གོ།
།ནམ་མཁའ་མཐའ་ཡས་སྐྱེ་མཆེད་ཀྱི་སྙོམས་པར་འཇུག་པ་ལས་ལངས་ནས་འགོག་པའི་སྙོམས་པར་འཇུག་པ་ལ་སྙོམས་པར་འཇུག་གོ།
།འགོག་པའི་སྙོམས་པར་འཇུག་པ་ལས་ལངས་ནས་རྣམ་ཤེས་མཐའ་ཡས་སྐྱེ་མཆེད་ཀྱི་སྙོམས་པར་འཇུག་པ་ལ་སྙོམས་པར་འཇུག་གོ།
།རྣམ་ཤེས་མཐའ་ཡས་སྐྱེ་མཆེད་ཀྱི་སྙོམས་པར་འཇུག་པ་ལས་ལངས་ནས་འགོག་པའི་སྙོམས་པར་འཇུག་པ་ལ་སྙོམས་པར་འཇུག་གོ།
།འགོག་པའི་སྙོམས་པར་འཇུག་པ་ལས་ལངས་ནས་ཅུང་ཟད་མེད་པའི་སྐྱེ་མཆེད་ཀྱི་སྙོམས་པར་འཇུག་པ་eལ་སྙོམས་པར་འཇུག་གོ།
།ཅུང་ཟད་མེད་པའི་སྐྱེ་མཆེད་ཀྱི་སྙོམས་པར་འཇུག་པ་ལས་ལངས་ནས་འགོག་པའི་སྙོམས་པར་འཇུག་པ་ལ་སྙོམས་པར་འཇུག་གོ།
།འགོག་པའི་སྙོམས་པར་འཇུག་པ་ལས་ལངས་ནས་འདུ་ཤེས་མེད་འདུ་ཤེས་མེད་མིན་སྐྱེ་མཆེད་ཀྱི་སྙོམས་པར་འཇུག་པ་ལ་སྙོམས་པར་འཇུག་གོ།
།འདུ་ཤེས་མེད་འདུ་ཤེས་མེད་མིན་སྐྱེ་མཆེད་ཀྱི་སྙོམས་པར་འཇུག་པ་ལས་ལངས་ནས་འགོག་པའི་སྙོམས་པར་འཇུག་པ་ལ་སྙོམས་པར་འཇུག་གོ།
།འགོག་པའི་སྙོམས་པར་འཇུག་པ་ལས་ལངས་ནས་མཉམ་པར་མ་བཞག་པའི་སེམས་སུ་བྱེད་དོ།
།མཉམ་པར་མ་བཞག་པའི་སེམས་ལ་འགོག་པའི་སྙོམས་པར་འཇུག་པ་ལ་སྙོམས་པར་འཇུག་གོ།
།འགོག་པའི་སྙོམས་པར་འཇུག་པ་ལས་ལངས་ནས་མཉམ་པར་མ་བཞག་པའི་སེམས་ལ་གནས་སོ།
།མཉམ་པར་མ་བཞག་པའི་སེམས་ལས་འདུ་ཤེས་མེད་འདུ་ཤེས་མེད་མིན་[^1047K]སྐྱེ་མཆེད་ཀྱི་སྙོམས་པར་འཇུག་པ་ལ་སྙོམས་པར་འཇུག་གོ།
།འདུ་ཤེས་མེད་འདུ་ཤེས་མེད་མིན་སྐྱེ་མཆེད་ཀྱི་སྙོམས་པར་འཇུག་པ་ལས་ལངས་ནས་མཉམ་པར་བཞག་པའི་སེམས་ལ་གནས་སོ།
།མཉམ་པར་མ་བཞག་པའི་སེམས་ལས་ཅུང་ཟད་མེད་པའི་སྐྱེ་མཆེད་ཀྱི་སྙོམས་པར་འཇུག་པ་ལ་སྙོམས་པར་འཇུག་གོ།
།ཅུང་ཟད་མེད་པའི་སྐྱེ་མཆེད་ལ་[^1048K]སྙོམས་པར་འཇུག་པ་ལས་ལངས་ནས་མཉམ་པར་མ་བཞག་པར་སེམས་ལ་གནས་སོ།
།མཉམ་པར་མ་བཞག་པའི་སེམས་ལས་རྣམ་ཤེས་མཐའ་ཡས་སྐྱེ་མཆེད་ལ་སྙོམས་པར་འཇུག་གོ།
།རྣམ་ཤེས་མཐའ་ཡས་སྐྱེ་མཆེད་ལས་ལངས་ནས་མཉམ་པར་མ་བཞག་པའི་སེམས་ལ་གནས་སོ།
།མཉམ་པར་མ་བཞག་པའི་སེམས་ལས་ནམ་མཁའ་མཐའ་ཡས་སྐྱེ་མཆེད་ལ་སྙོམས་པར་འཇུག་གོ།
།ནམ་མཁའ་མཐའ་ཡས་སྐྱེ་མཆེད་ལས་ལངས་ནས་མཉམ་པར་མ་བཞག་པའི་སེམས་ལ་གནས་སོ།
།མཉམ་པར་མ་བཞག་པའི་སེམས་ལས་བསམ་གཏན་བཞི་པ་ལ་སྙོམས་པར་འཇུག་གོ།
།བསམ་གཏན་བཞི་པ་ལས་ལངས་ནས་མཉམ་པར་མ་བཞག་པའི་སེམས་སུ་བྱེད་དོ།
།མཉམ་པར་མ་བཞག་པའི་སེམས་ལས་བསམ་གཏན་གསུམ་པ་ལ་སྙོམས་པར་འཇུག་གོ།
།བསམ་གཏན་eགསུམ་པ་ལས་ལངས་ནས་མཉམ་པར་མ་བཞག་པའི་སེམས་སུ་བྱེད་དོ།
།མཉམ་པར་མ་བཞག་པའི་སེམས་ལས་བསམ་གཏན་གཉིས་པ་ལ་སྙོམས་པར་འཇུག་གོ།
།བསམ་གཏན་གཉིས་པ་ལས་ལངས་ནས་མཉམ་པར་མ་བཞག་པའི་སེམས་སུ་བྱེད་དོ།
།མཉམ་པར་མ་བཞག་པའི་སེམས་ལས་བསམ་གཏན་དང་པོ་ལ་སྙོམས་པར་འཇུག་གོ།
།བསམ་གཏན་དང་པོ་ལས་ལངས་ནས་མཉམ་པར་མ་བཞག་པའི་སེམས་སུ་བྱེད་དོ།
།དེ་ཐོད་རྒལ་གྱི་ཏིང་ངེ་འཛིན་འདི་ལ་གནས་ཤིང་ཆོས་ཐམས་ཅད་མཉམ་པ་ཉིད་རྗེས་སུ་ཐོབ་པར་བྱེད་དེ།
དགེ་བའི་རྩ་བ་དེ་ཡང་སེམས་ཅན་ཐམས་ཅད་དང་ཐུན་མོང་དུ་བྱས་ནས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་བསྔོ་སྔོ་[^1049K]བར་བྱེད་དོ།
།དེ་ཡང་འདི་ལྟར་སུ་ཞིག་སྔོ་[^1050K]བར་བྱེད་པ་དང་།
ཇི་ལྟར་བསྔོ་བར་བྱ་བ་དང་།
གང་དུ་བསྔོ་བར་བྱ་བ་གསུམ་གྱི་བློ་མི་འབྱུང་བ་དེ་ལྟར་སྔོ་[^1051K]བར་བྱེད་དོ།
།རབ་འབྱོར་དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་གནས་ཤིང་བསམ་གཏན་གྱི་ཕ་རོལ་ཏུ་ཕྱིན་པ་ཡོངས་སུ་འཛིན་པ་ཡིན་ནོ་ཞེས་བྱ་བ་ནི་བསྒོམ་པའི་[^1052K]ལམ་གསུངས་པ་ཡིན་ནོ།།
།།རབ་འབྱོར་གྱིས་གསོལ་པ།
བཅོམ་ལྡན་འདས་བྱང་ཆུབ་སེམས་དཔའ་སེམས་དཔའ་ཆེན་པོས་གནས་མང་པོར་ཡང་བསླབ་པར་བགྱི་ལ།
གང་ལ་ཡང་བསླབ་པར་མི་བགྱིའོ།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་དེ་བཞིན་ནོ།
།དེ་དེ་བཞིན་ཏེ།
བྱང་ཆུབ་སེམས་དཔའ་སེམས་དཔའ་ཆེན་པོས་གནས་མང་པོར་ཡང་བསླབ་པར་བྱ་སྟེ།
གང་ལ་ཡང་བསླབ་པར་མི་བྱའོ།
།དེ་ཅིའི་ཕྱིར་ཞེ་ན།
དེ་ནི་འདི་ལྟར་གང་ལ་བྱང་ཆུབ་སེམས་དཔའ་སེམས་དཔའ་ཆེན་པོས་བསླབ་པར་བྱ་བའི་ཆོས་དེ་དག་མི་དམིགས་སོ།
།གསོལ་པ།
བཅོམ་ལྡན་འདས་དེ་ལྟར་དེ་བཞིན་གཤེགས་པས་ཆོས་འདི་དག་མདོ་དང་རྒྱས་པར་བསྟན་ན།
དེ་ལ་བྱང་ཆུབ་སེམས་དཔའ་སེམས་དཔའ་ཆེན་པོ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་འཚལ་བས་ཕ་རོལ་ཏུ་ཕྱིན་པ་དྲུག་པོ་འདི་དག་མདོ་དང་རྒྱས་པར་ཀུན་ཆུབ་པར་བགྱིའོ།
།ཀུན་eཆུབ་པར་བགྱིས་ནས་ཚིག་གིས་ཤིན་ཏུ་གོམས་པར་བགྱིའོ།
།ཚིག་གིས་ཤིན་ཏུ་གོམས་པར་བགྱིས་ནས་ཡིད་ཀྱིས་རྟོགས་པར་བགྱིའོ།
།དེ་ཡང་ཅི་ནས་ཀྱང་སེམས་དང་སེམས་ལས་བྱུང་བའི་ཆོས་མི་རྒྱུ་བ་དེ་ལྟར་རྟོགས་པར་བགྱིའོ།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་དེ་བཞིན་ནོ།
།དེ་དེ་བཞིན་ཏེ།
ཕ་རོལ་ཏུ་ཕྱིན་པ་དྲུག་པོ་འདི་དག་མདོ་དང་རྒྱས་པར་བསྟན་པ་འདི་དག་ལ་སློབ་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི་ཆོས་ཐམས་ཅད་ཀྱི་མདོ་དང་རྒྱས་པ་ཤེས་པར་འགྱུར་རོ།
།གསོལ་པ།
བཅོམ་ལྡན་འདས་ཇི་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་ཆོས་ཐམས་ཅད་ཀྱི་མདོ་དང་རྒྱས་པ་འཚལ་བར་འགྱུར་བ་ལགས།
བཅོམ་ལྡན་འདས་ཀྱིས་བཀའ་སྩལ་པ།གཟུགས་ཀྱི་དེ་བཞིན་ཉིད་ཤེས་ན་ཆོས་ཐམས་ཅད་ཀྱི་མདོ་དང་རྒྱས་པ་ཤེས་པར་འགྱུར་རོ།
།ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
།རྣམ་པར་ཤེས་པའི་དེ་བཞིན་ཉིད་ཤེས་ན་ཆོས་ཐམས་ཅད་ཀྱི་མདོ་དང་རྒྱས་པ་ཤེས་པར་འགྱུར་རོ།
།སྐྱེ་མཆེད་དང་།
ཁམས་དང་།
རྟེན་ཅིང་འབྲེལ་པར་འབྱུང་བའི་དེ་བཞིན་ཉིད་ཤེས་ན་ཆོས་ཐམས་ཅད་ཀྱི་མདོ་དང་རྒྱས་པ་ཤེས་པར་འགྱུར་རོ།
།ཕ་རོལ་ཏུ་ཕྱིན་པ་ཐམས་ཅད་དང་།
སྟོང་པ་ཉིད་ཐམས་ཅད་དང་།
བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་གྱི་དེ་བཞིན་ཉིད་ཤེས་ན་ཆོས་ཐམས་ཅད་ཀྱི་མདོ་དང་རྒྱས་པ་ཤེས་པར་འགྱུར་རོ།
།འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་དང་།
མཐར་གྱིས་གནས་པའི་སྙོམས་པར་འཇུག་པ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་རྣམས་ཀྱི་དེ་བཞིན་ཉིད་ཤེས་ན་[^1053K]ཆོས་ཐམས་ཅད་ཀྱི་མདོ་དང་རྒྱས་པ་ཤེས་པར་འགྱུར་རོ།
།སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།
སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་ཀྱི་དེ་བཞིན་ཉིད་ཤེས་ན་ཆོས་ཐམས་ཅད་ཀྱི་མདོ་དང་རྒྱས་པ་ཤེས་པར་འགྱུར་རོ།
།རྣམ་པ་ཐམས་ཅད་མཁྱེན་པ་ཉིད་ཀྱི་བར་གྱི་དེ་བཞིན་ཉིད་eཤེས་ན་ཆོས་ཐམས་ཅད་ཀྱི་མདོ་དང་རྒྱས་པ་ཤེས་པར་འགྱུར་རོ།
།གསོལ་པ།
བཅོམ་ལྡན་འདས་གཟུགས་ཀྱི་དེ་བཞིན་ཉིད་ཇི་ལྟ་བུ་ལགས།
བཅོམ་ལྡན་འདས་ཀྱིས་བཀའ་སྩལ་པ།
དེ་བཞིན་ཉིད་གང་ལ་སྐྱེ་བ་མི་དམིགས།
འཇིག་པ་[^1054K]མི་དམིགས།
གནས་པ་ལས་གཞན་དུ་འགྱུར་བ་མི་དམིགས་པ་འདི་ནི་གཟུགས་ཀྱི་དེ་བཞིན་ཉིད་དེ།
དེ་ལ་བྱང་ཆུབ་སེམས་དཔའ་སེམས་དཔའ་ཆེན་པོས་བསླབ་པར་བྱའོ།
།གསོལ་པ།
བཅོམ་ལྡན་འདས་ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པའི་དེ་བཞིན་ཉིད་ཇི་ལྟ་བུ་ལགས།
རྣམ་པ་ཐམས་ཅད་མཁྱེན་པ་ཉིད་ཀྱི་བར་གྱི་དེ་བཞིན་ཉིད་ཇི་ལྟ་བུ་ལགས།
བཅོམ་ལྡན་འདས་ཀྱིས་བཀའ་སྩལ་པ།དེ་བཞིན་ཉིད་གང་ལ་སྐྱེ་བ་མི་དམིགས།
འཇིག་པ་མི་དམིགས།
གནས་པ་ལས་གཞན་དུ་འགྱུར་བ་མི་དམིགས་པ་འདི་ནི་ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པའི་དེ་བཞིན་ཉིད་དེ།
དེ་ལ་བྱང་ཆུབ་སེམས་དཔའ་སེམས་དཔའ་ཆེན་པོས་བསླབ་པར་བྱའོ།
།དེ་བཞིན་ཉིད་གང་ལ་སྐྱེ་བ་མི་དམིགས།
འཇིག་པ་མི་དམིགས།
གནས་པ་ལས་གཞན་དུ་འགྱུར་བ་མི་དམིགས་པ་འདི་ནི་རྣམ་པ་ཐམས་ཅད་མཁྱེན་པ་ཉིད་ཀྱི་བར་གྱི་དེ་བཞིན་ཉིད་དེ།དེ་ལ་བྱང་ཆུབ་སེམས་དཔའ་སེམས་དཔའ་ཆེན་པོས་བསླབ་པར་བྱའོ།
།ཡང་དག་པའི་མཐའ་ཤེས་ན་ཆོས་ཐམས་ཅད་ཀྱི་མདོ་དང་རྒྱས་པ་ཤེས་པར་འགྱུར་རོ།
།གསོལ་པ།
བཅོམ་ལྡན་འདས་ཡང་དག་པའི་མཐའ་གང་ལགས།
བཅོམ་ལྡན་འདས་ཀྱིས་བཀའ་སྩལ་པ།
མཐའ་མེད་པ་ནི་ཡང་དག་པའི་མཐའ་སྟེ།
མཐའ་འདི་ལ་སློབ་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི་ཆོས་ཐམས་ཅད་ཀྱི་མདོ་དང་རྒྱས་པ་ཤེས་པར་འགྱུར་རོ།
།ཆོས་ཀྱི་དབྱིངས་ཤེས་ན་བྱང་ཆུབ་སེམས་དཔའ་སེམས་དཔའ་ཆེན་པོ་ཆོས་ཐམས་ཅད་ཀྱི་མདོ་དང་རྒྱས་པ་ཤེས་པར་འགྱུར་རོ།
།གསོལ་པ།
བཅོམ་ལྡན་འདས་ཆོས་ཀྱི་དབྱིངས་གང་ལགས།བཅོམ་ལྡན་འདས་ཀྱིས་བཀའ་སྩལ་པ།
ཆོས་ཀྱི་དབྱིངས་མེད་པ་ནི་ཆོས་ཀྱི་དབྱིངས་ཏེ།
ཆོས་ཀྱི་དབྱིངས་དེ་ལ་ཆད་པ་དང་པོ་[^1055K]དང་ཡོངས་སུ་ཆད་པ་མི་eདམིགས་སོ།
།ཆོས་ཀྱི་དབྱིངས་དེ་ལྟར་ཤེས་པའི་[^1056K]བྱང་ཆུབ་སེམས་དཔའ་སེམས་དཔའ་ཆེན་པོ་ནི་ཆོས་ཐམས་ཅད་ཀྱི་མདོ་དང་རྒྱས་པ་ཤེས་པར་འགྱུར་རོ།
།གསོལ་པ།
བཅོམ་ལྡན་འདས་ཇི་ལྟར་ཆོས་ཐམས་ཅད་ཀྱི་མདོ་དང་རྒྱས་པ་འཚལ་བར་བགྱི།
བཅོམ་ལྡན་འདས་ཀྱིས་བཀའ་སྩལ་པ།
ཅི་ནས་ཀྱང་ཆོས་ཐམས་ཅད་ལྡན་པ་ཡང་མ་ཡིན་མི་ལྡན་པ་ཡང་མ་ཡིན་པར་ཤེས་པར་བྱའོ།
།གསོལ་པ།
བཅོམ་ལྡན་འདས་ལྡན་པ་ཡང་མ་ལགས།
མི་ལྡན་པ་ཡང་མ་ལགས་པའི་ཆོས་དེ་དག་ཀྱང་གང་ལགས།
བཅོམ་ལྡན་འདས་ཀྱིས་བཀའ་སྩལ་པ།གཟུགས་ལྡན་པ་ཡང་མ་ཡིན་མི་ལྡན་པ་ཡང་མ་ཡིན་ནོ།
།ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་ལྡན་པ་ཡང་མ་ཡིན་མི་ལྡན་པ་ཡང་མ་ཡིན་ནོ།
།སྐྱེ་མཆེད་དང་།
ཁམས་དང་།
རྟེན་ཅིང་འབྲེལ་བར་འབྱུང་བ་ལྡན་པ་ཡང་མ་ཡིན་མི་ལྡན་པ་ཡང་མ་ཡིན་ནོ།
།ཕ་རོལ་ཏུ་ཕྱིན་པ་ཐམས་ཅད་དང་།
སྟོང་པ་ཉིད་ཐམས་ཅད་དང་།
བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་ལྡན་པ་ཡང་མ་ཡིན་མི་ལྡན་པ་ཡང་མ་ཡིན་ནོ།
།འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་དང་།
མཐར་གྱིས་གནས་པའི་སྙོམས་པར་འཇུག་པ་དང་།[^1057K]སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་རྣམས་ལྡན་པ་ཡང་མ་ཡིན་མི་ལྡན་པ་ཡང་མ་ཡིན་ནོ།
།དེ་བཞིན་གཤེགས་པའི་སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།
སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་ལྡན་པ་ཡང་མ་ཡིན་མི་ལྡན་པ་ཡང་མ་ཡིན་ནོ།
།རྣམ་པ་ཐམས་ཅད་མཁྱེན་པ་ཉིད་ཀྱི་བར་དུ་ལྡན་པ་ཡང་མ་ཡིན་མི་ལྡན་པ་ཡང་མ་ཡིན་ནོ།
།འདུས་བྱས་ཀྱི་ཁམས་ལྡན་པ་ཡང་མ་ཡིན་མི་ལྡན་པ་ཡང་མ་ཡིན་ནོ།
།འདུས་མ་བྱས་ཀྱི་ཁམས་ལྡན་པ་ཡང་མ་ཡིན་མི་ལྡན་པ་ཡང་མ་ཡིན་ནོ།
།དེ་ཅིའི་ཕྱིར་ཞེ་ན།
གང་ལྡན་པའམ་མི་ལྡན་པར་འགྱུར་བ་དེ་ལྟ་བུའི་ངོ་བོ་ཉིད་མེད་དེ།
གང་ངོ་བོ་ཉིད་མེད་པ་དེ་ནི་དངོས་པོ་མེད་eཔའོ།
།དངོས་པོ་མེད་པ་ནི་དངོས་པོ་མེད་པ་དང་ལྡན་པ་ཡང་མ་ཡིན་མི་ལྡན་པ་ཡང་མ་ཡིན་ཏེ་ད་ལྟར་ཆོས་ཐམས་ཅད་ཤེས་པར་བྱའོ།
།རབ་འབྱོར་འདི་ནི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་མདོར་བསྡུས་པ་སྟེ།མདོར་བསྡུས་པའི་ཕ་རོལ་ཏུ་ཕྱིན་པ་འདི་ལ་ལས་དང་པོ་པའི་བྱང་ཆུབ་སེམས་དཔའ་སེམས་དཔའ་ཆེན་པོས་བསླབ་པར་བྱའོ།
།བྱང་ཆུབ་སེམས་དཔའི་ས་བཅུ་པ་[^1058K]ལ་གནས་ཏེ་མདོར་བསྡུས་པ་ལ་བསླབས་པར་བྱའོ།
།མདོར་བསྡུས་པ་འདི་ལ་སློབ་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི་ཆོས་ཐམས་ཅད་ཀྱི་མདོ་དང་རྒྱས་པར་ཤེས་པར་འགྱུར་རོ།
།གསོལ་པ།
བཅོམ་ལྡན་འདས་འདི་ནི་བྱང་ཆུབ་སེམས་དཔའ་སེམས་དཔའ་ཆེན་པོ་དབང་པོ་རྣོན་པོས་རྟོགས་པའོ།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་འདི་ནི་བྱང་ཆུབ་སེམས་དཔའ་སེམས་དཔའ་ཆེན་པོ་དབང་པོ་ཞན་པས་ཀྱང་རྟོགས་པར་འགྱུར་བའོ།
།དེ་[^1059K]ནི་བྱང་ཆུབ་སེམས་དཔའ་སེམས་དཔའ་ཆེན་པོ་དབང་པོ་འབྲིང་པོས་ཀྱང་རྟོགས་པར་འགྱུར་བའོ།
།འདི་ནི་བྱང་ཆུབ་སེམས་དཔའ་སེམས་དཔའ་ཆེན་པོ་དབང་པོ་མཉམ་པར་གཞག་པས་ཀྱང་རྟོགས་པར་འགྱུར་བ་སྟེ།
འདི་ནི་སློབ་པར་འདོད་པའི་བྱང་ཆུབ་སེམས་དཔའ་སེམས་དཔའ་ཆེན་པོ་གང་གིས་ཀྱང་རྟོགས་པར་མི་འགྱུར་བ་མེད་དོ།
།འདི་ནི་ལེ་ལོ་ཅན་གྱིས་རྟོགས་པར་འགྱུར་བ་མ་ཡིན།བརྩོན་འགྲུས་ཞན་པས་རྟོགས་པར་འགྱུར་བ་མ་ཡིན།
དྲན་པ་ཉམས་པས་རྟོགས་པར་འགྱུར་བ་མ་ཡིན།
སེམས་འཁྲུགས་པས་རྟོགས་པར་འགྱུར་བ་མ་ཡིན་གྱི།འདི་ནི་བརྩོན་འགྲུས་བརྩམས་པ།
ལེ་ལོ་མེད་པ།
དྲན་པ་ཉེ་བར་གཞག་པས་རྟོགས་པར་འགྱུར་བའོ།
།ཕྱིར་མི་ལྡོག་པའི་ས་ལ་སློབ་པར་འདོད་ཅིང་རྣམ་པ་ཐམས་ཅད་མཁྱེན་པ་ཉིད་ཐོབ་པར་འདོད་པས་རྟོགས་པར་འགྱུར་རོ་ཞེས་བྱ་བ་ནི་མདོར་བསྡུས་པ་དང་རྒྱས་པ་མི་ཤེས་པའི་རྣམ་པར་རྟོག་པ་ཡིན་ནོ།།
།།གལ་ཏེ་ཇི་སྐད་དུ་བསྟན་པའི་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སློབ་ཅིང་བསླབས་ནས་ཀྱང་སྦྱིན་པའི་ཕ་རོལ་ཏུ་ཕྱིན་པ་དང་།
ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་།
བཟོད་པའི་ཕ་རོལ་ཏུ་ཕྱིན་པ་དང་།
བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་།
བསམ་གཏན་གྱི་eཕ་རོལ་ཏུ་ཕྱིན་པ་དང་།
ཤེས་རབ་ཀྱི་ཕ་རོལ་ཏུ་ཕྱིན་པ་ཐོབ་པར་བྱེད་པ་དང་།
ནང་སྟོང་པ་ཉིད་དང་།
ཕྱི་ནང་སྟོང་པ་ཉིད་དང་།
དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་བར་དང་།
དྲན་པ་ཉེ་བར་གཞག་པ་དང་།
ཡང་དག་པར་སྤོང་བ་དང་།
རྫུ་འཕྲུལ་གྱི་རྐང་པ་དང་།
དབང་པོ་དང་།
སྟོབས་དང་།
བྱང་ཆུབ་ཀྱི་ཡན་ལག་དང་།
འཕགས་པའི་ལམ་ཡན་ལག་བརྒྱད་པ་ཐོབ་པར་བྱེད་དེ།
[^1060K]འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་ཐོབ་པར་བྱེད་པ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་ཐོབ་པར་བྱེད་པ་དང་།
སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།
སངས་རྒྱས་ཀྱི་ཆོས་[^1061K]མ་འདྲེས་པ་བཅོ་བརྒྱད་ཐོབ་པར་བྱེད་པ་དང་།
རྣམ་པ་ཐམས་ཅད་མཁྱེན་པ་ཉིད་ཀྱི་བར་དུ་[^1062K]ཐོབ་པར་བྱེད་ན།
བྱང་ཆུབ་སེམས་དཔའ་སེམས་དཔའ་ཆེན་པོ་དེ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
བདུད་ཀྱི་ལས་ཅི་བྱུང་ཡང་རུང་སྟེ།
དེ་དག་ཐམས་ཅད་བྱུང་བ་ཉིད་ཀྱི་ཚེ་རབ་ཏུ་སྤངས་པར་འགྱུར་རོ།
།དེ་བས་ན་ཐབས་མཁས་པས་[^1063K]ཡོངས་སུ་[^1064K]བཟུང་བར་འདོད་པའི་བྱང་ཆུབ་[^1065K]སེམས་དཔའ་སེམས་དཔའ་ཆེན་པོས་ཤེས་རབ་ཀྱི་ཕ་རོལ་ཏུ་ཕྱིན་པ་ལ་བསླབ་པར་བྱའོ།
།གང་གི་ཚེ་བྱང་ཆུབ་སེམས་དཔའ་སེམས་དཔའ་ཆེན་པོས་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པ་དང་།
ཤེས་རབ་ཀྱི་ཕ་རོལ་ཏུ་ཕྱིན་པ་བསྒོམ་པ་[^1066K]དང་།
ཤེས་རབ་ཀྱི་ཕ་རོལ་ཏུ་ཕྱིན་པ་ལ་བརྩོན་པར་བྱེད་པ་དེའི་ཚེ།
འཇིག་རྟེན་གྱི་ཁམས་གྲངས་མེད་པ་དག་ན་སངས་རྒྱས་བཅོམ་ལྡན་འདས་གང་ཇི་སྙེད་ཅིག་བཞུགས་ཤིང་འཚོ་སྐྱོང་བ་དང་།
ཆོས་སྟོན་པ་དེ་དག་ཀྱང་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པ་དེ་ལ་དགོངས་པ་མཛད་དོ།
།དེ་ཅིའི་ཕྱིར་ཞེ་ན།
འདི་ལྟ་སྟེ།
ཕ་རོལ་ཏུ་ཕྱིན་པ་དྲུག་པོ་འདི་དག་ལས་བྱུང་བ་ནི་འདས་པ་དང་།
མ་བྱོན་པ་དང་།
ད་ལྟར་བྱུང་བའི་སངས་རྒྱས་བཅོམ་ལྡན་འདས་རྣམས་ཏེ།
དེ་བས་ན་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་eསྤྱོད་པས་འདི་ལྟར་ཡོངས་སུ་བརྟག་པར་བྱ་སྟེ།ཆོས་གང་འདས་པ་དང་།
མ་བྱོན་པ་དང་།
ད་ལྟར་བྱུང་བའི་སངས་རྒྱས་བཅོམ་ལྡན་འདས་རྣམས་ཀྱིས་བརྙེས་པར་གྱུར་བ་དང་།
བརྙེས་པ་དང་།
བརྙེས་པར་འགྱུར་བའི་ཆོས་དེ་དག་བདག་གིས་ཀྱང་ཐོབ་པར་བྱའོ་སྙམ་དུ་བརྟག་པར་བྱ་སྟེ།
རབ་འབྱོར་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པས་དེ་ལྟར་བརྩོན་པར་བྱའོ།
།ད་ལྟར་[^1067K]བརྩོན་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི་མྱུར་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱའོ།
།རབ་འབྱོར་དེ་བས་ན་བྱང་ཆུབ་སེམས་དཔའ་སེམས་དཔའ་ཆེན་པོས་རྣམ་པ་ཐམས་ཅད་མཁྱེན་པ་ཉིད་ཡིད་ལ་བྱ་བ་དང་མ་བྲལ་བར་བྱ་སྟེ།
གལ་ཏེ་བྱང་ཆུབ་སེམས་དཔའ་སེམས་དཔའ་ཆེན་པོ་རྣམ་པ་ཐམས་ཅད་མཁྱེན་པ་ཉིད་ཀྱི་དོན་དུ་དེ་ལྟར་སྤྱོད་ན་ཆུང་དུ་ན་སེ་གོལ་གཏོགས་པ་ཙམ་དུ་ཤེས་རབ་ཀྱི་ཕ་རོལ་ཏུ་ཕྱིན་པ་བསྒོམ་པ་[^1068K]ཡང་བྱང་ཆུབ་སེམས་དཔའ་སེམས་དཔའ་ཆེན་པོ་དེའི་བསོད་ནམས་ཆེས་མང་དུ་འཕེལ་གྱི[^1069K]།
སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ན་སེམས་ཅན་གང་ཇི་སྙེད་ཅིག་འཁོད་པ་དེ་དག་སྦྱིན་པས་ཡོངས་སུ་ཚིམ་པར་བྱས་པ་དང་།
ཚུལ་ཁྲིམས་ལ་རབ་ཏུ་བཀོད་པ་དང་།
ཏིང་ངེ་འཛིན་ལ་རབ་ཏུ་བཀོད་པ་དང་།
ཤེས་རབ་ལ་རབ་ཏུ་བཀོད་པ་དང་།
རྣམ་པར་གྲོལ་བ་ལ་རབ་ཏུ་བཀོད་པ་དང་།
རྣམ་པར་གྲོལ་བའི་ཡེ་ཤེས་མཐོང་བ་ལ་རབ་ཏུ་བཀོད་པ་དང་།
རྒྱུན་དུ་ཞུགས་པའི་འབྲས་བུ་ལ་རབ་ཏུ་བཀོད་པ་དང་།
ལན་ཅིག་ཕྱིར་འོང་བའི་འབྲས་བུ་དང་།
ཕྱིར་མི་འོང་བའི་འབྲས་བུ་དང་།
དགྲ་བཅོམ་པ་ཉིད་ལ་རབ་ཏུ་བཀོད་པ་དང་།
རང་བྱང་ཆུབ་ལ་རབ་ཏུ་བཀོད་པས་ནི་མ་ཡིན་ཏེ།
གང་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་འདི་སེ་གོལ་གཏོགས་པ་ཙམ་དུ་བསྒོམ་པ་[^1070K]དེའི་བསོད་ནམས་ནི་ཆེས་མང་དུ་འཕེལ་ལོ།
།དེ་ཅིའི་ཕྱིར་ཞེ་ན།
སྦྱིན་པ་དང་།
ཚུལ་ཁྲིམས་དང་།
ཏིང་ངེ་འཛིན་དང་།
ཤེས་རབ་དང་།
རྣམ་པར་གྲོལ་བ་དང་།
རྣམ་པར་གྲོལ་བའི་ཡེ་ཤེས་མཐོང་བ་དང་།
རྒྱུན་དུ་ཞུགས་པའི་འབྲས་བུ་དང་།
ལན་ཅིག་ཕྱིར་འོང་བའི་འབྲས་བུ་དང་།
ཕྱིར་མི་འོང་བའི་འབྲས་eབུ་དང་།
དགྲ་བཅོམ་པ་ཉིད་དང་།
རང་བྱང་ཆུབ་ནི་འདི་ལས་བྱུང་བ་སྟེ།
ཕྱོགས་བཅུའི་འཇིག་རྟེན་གྱི་ཁམས་དག་ན་སངས་རྒྱས་བཅོམ་ལྡན་འདས་གང་ཇི་སྙེད་ཅིག་བཞུགས་ཤིང་འཚོ་སྐྱོང་བ་དང་ཆོས་སྟོན་པ་དེ་དག་ཀྱང་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ལས་བྱུང་ངོ་།
།སངས་རྒྱས་བཅོམ་ལྡན་འདས་གང་འདས་པ་དང་།
མ་བྱོན་པ་དང་།
ད་ལྟར་བྱུང་བ་དེ་དག་ཀྱང་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ཉིད་ལས་བྱུང་ངོ་།
།རབ་འབྱོར་གཞན་ཡང་གང་སྐད་འགའ་འམ།
ཉིན་འགའ་འམ།
ཉི་མ་བརྒྱའམ།
ལོ་འགའ་འམ།
ལོ་བརྒྱའམ།
བསྐལ་པ་འགའ་འམ།
བསྐལ་པ་བརྒྱ་ནས་བསྐལ་པ་གྲངས་མེད་པ་བརྒྱའི་བར་དུ་ཤེས་རབ་ཀྱི་ཕ་རོལ་ཏུ་ཕྱིན་པ་འདི་རྣམ་པ་ཐམས་ཅད་མཁྱེན་པ་ཉིད་ལ་དམིགས་པའི་ཡིད་ལ་བྱ་བས་བསྒོམ་པ་[^1071K]དེའི་བསོད་ནམས་ནི་ཆེས་མང་དུ་འཕེལ་གྱི།
འཇིག་རྟེན་གྱི་ཁམས་གངྒཱའི་ཀླུང་གི་བྱེ་མ་སྙེད་དག་ན་སེམས་ཅན་གང་ཇི་སྙེད་ཅིག་འཁོད་པ་དེ་དག་ཐམས་ཅད་སྦྱིན་པ་ལ་[^1072K]རབ་ཏུ་བཀོད་པ་དང་།
ཚུལ་ཁྲིམས་ལ་རབ་ཏུ་བཀོད་པ་དང་།
ཏིང་ངེ་འཛིན་དང་།
ཤེས་རབ་དང་།
རྣམ་པར་གྲོལ་བ་དང་།
རྣམ་པར་གྲོལ་བའི་ཡེ་ཤེས་མཐོང་བ་ལ་རབ་ཏུ་བཀོད་པ་དང་།
རྒྱུན་དུ་ཞུགས་པའི་འབྲས་བུ་ལ་རབ་ཏུ་བཀོད་པ་དང་།
ལན་ཅིག་ཕྱིར་འོང་བའི་འབྲས་བུ་ལ་རབ་ཏུ་བཀོད་པ་དང་།
ཕྱིར་མི་འོང་བའི་འབྲས་བུ་ལ་རབ་ཏུ་བཀོད་པ་དང་།
དགྲ་བཅོམ་པ་ཉིད་ལ་རབ་ཏུ་བཀོད་པ་དང་།
རང་བྱང་ཆུབ་ལ་རབ་ཏུ་བཀོད་པས་ནི་མ་ཡིན་ནོ།
།དེ་ཅིའི་ཕྱིར་ཞེ་ན།
གང་གིས་སྦྱིན་པ་ལས་བྱུང་བའི་བསོད་ནམས་བྱ་བའི་དངོས་པོ་བསྟན་པ་དང་།
ཚུལ་ཁྲིམས་དང་བསྒོམ་པ་ལས་བྱུང་བའི་བསོད་ནམས་བྱ་བའི་བསོད་ནམས་བྱ་བའི་དངོས་པོ་བསྟན་པ་དང་།
རྒྱུན་དུ་ཞུགས་པའི་འབྲས་བུ་དང་།
ལན་ཅིག་ཕྱིར་འོང་བའི་འབྲས་བུ་དང་།
ཕྱིར་མི་འོང་བའི་འབྲས་བུ་དང་།
དགྲ་བཅོམ་པ་ཉིད་དང་།
རང་བྱང་ཆུབ་བསྟན་པའི་སངས་རྒྱས་བཅོམ་ལྡན་འདས་དེ་དག་ཀྱང་འདི་ལས་བྱུང་ངོ་ཞེས་བྱ་བ་ནི་སངས་རྒྱས་ཀྱིས་བསྟངས་པ་མེད་པའི་རྣམ་པར་རྟོག་པ་ཡིན་ནོ།།
།།བྱང་ཆུབ་སེམས་དཔའ་སེམས་དཔའ་ཆེན་པོ་གང་དེ་ལྟར་བསྟན་པའི་ཤེས་རབ་ཀྱི་ཕ་རོལ་ཏུ་ཕྱིན་པ་ལ་གནས་པ་འདི་ནི་ཕྱིར་མི་ལྡོག་པར་རིག་པར་བྱ་སྟེ།
བྱང་ཆུབ་སེམས་དཔའ་སེམས་དཔའ་ཆེན་པོ་གང་ཐབས་མཁས་པ་འདི་དང་ལྡན་པ་དེ་ནི་དེ་བཞིན་གཤེགས་པས་དགོངས་པར་རིག་པར་བྱའོ།
།བྱང་ཆུབ་སེམས་དཔའ་སེམས་དཔའ་ཆེན་པོ་དེ་ནི་སངས་རྒྱས་བྱེ་བ་ཁྲག་ཁྲིག་བརྒྱ་སྟོང་མང་པོ་བསྙེན་བཀུར་བར་རིག་པར་བྱའོ།
།བྱང་ཆུབ་སེམས་དཔའ་སེམས་དཔའ་ཆེན་པོ་དེ་ནི་དགེ་བའི་རྩ་བ་བསྐྱེད་པར་རིག་པར་བྱའོ།
།བྱང་ཆུབ་སེམས་དཔའ་སེམས་དཔའ་ཆེན་པོ་དེ་ནི་དགེ་བའི་བཤེས་གཉེན་གྱིས་ཡོངས་སུ་བཟུང་བར་རིག་པར་བྱའོ།
།བྱང་ཆུབ་སེམས་དཔའ་སེམས་དཔའ་ཆེན་པོ་དེ་ནི་ཕ་རོལ་ཏུ་ཕྱིན་པ་དྲུག་ལ་སྤྱད་པར་རིག་པར་བྱའོ།
།བྱང་ཆུབ་སེམས་དཔའ་སེམས་དཔའ་ཆེན་པོ་དེ་ནི་སྟོང་པ་ཉིད་ཉི་ཤུ་ལ་བསྒོམས་པར་རིག་པར་བྱའོ།
།བྱང་ཆུབ་སེམས་དཔའ་སེམས་དཔའ་ཆེན་པོ་དེ་ནི་བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་ལ་བསྒོམས་པར་རིག་པར་བྱའོ།
།བྱང་ཆུབ་སེམས་དཔའ་སེམས་དཔའ་ཆེན་པོ་དེ་ནི་འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་དང་།
མཐར་གྱིས་གནས་པའི་སྙོམས་པར་འཇུག་པ་དང་།
རྣམ་པར་ཐར་པའི་སྒོ་སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་རྣམས་ལ་[^1073K]བསྒོམས་པར་རིག་པར་བྱའོ།
།བྱང་ཆུབ་སེམས་དཔའ་སེམས་དཔའ་ཆེན་པོ་དེ་ནི་སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་ལ་[^1074K]བསྒོམས་པར་རིག་པར་བྱའོ།
།བྱང་ཆུབ་སེམས་དཔའ་སེམས་དཔའ་ཆེན་པོ་དེ་ནི་མངོན་པར་ཤེས་པ་དྲུག་དང་ལྡན་པར་རིག་པར་བྱའོ།
།བྱང་ཆུབ་སེམས་དཔའ་སེམས་དཔའ་ཆེན་པོ་དེ་ནི་གཞོན་ནུར་གྱུར་པར་རིག་པར་བྱའོ།
།བྱང་ཆུབ་སེམས་དཔའ་སེམས་དཔའ་ཆེན་པོ་དེ་ནི་བསམ་པ་ཡོངས་སུ་རྫོགས་པར་རིག་པར་བྱའོ།
།བྱང་ཆུབ་སེམས་དཔའ་སེམས་དཔའ་ཆེན་པོ་དེ་ནི་སངས་རྒྱས་མཐོང་བ་དང་མི་འབྲལ་བར་རིག་པར་བྱའོ།
།བྱང་ཆུབ་སེམས་དཔའ་སེམས་དཔའ་ཆེན་པོ་དེ་ནི་དགེ་བའི་རྩ་བ་དང་མི་འབྲལ་བར་རིག་པར་བྱའོ།
།བྱང་ཆུབ་སེམས་དཔའ་སེམས་དཔའ་ཆེན་པོ་དེ་ནི་སངས་རྒྱས་ཀྱི་ཞིང་དང་མི་འབྲལ་བར་རིག་པར་བྱའོ།
།བྱང་ཆུབ་སེམས་དཔའ་སེམས་དཔའ་ཆེན་པོ་དེ་ནི་སྤོབས་པ་མི་ཆོད་པ་དང་ལྡན་པར་རིག་པར་བྱའོ།
།བྱང་ཆུབ་སེམས་དཔའ་སེམས་དཔའ་ཆེན་པོ་དེ་ནི་གཟུངས་རབ་ཏུ་ཐོབ་པར་རིག་པར་བྱའོ།
།བྱང་ཆུབ་སེམས་དཔའ་སེམས་དཔའ་ཆེན་པོ་དེ་ནི་གཟུངས་ཡོངས་སུ་རྫོགས་པར་རིག་པར་བྱའོ།
།བྱང་ཆུབ་སེམས་དཔའ་སེམས་དཔའ་ཆེན་པོ་དེ་ནི་ལུང་བསྟན་པ་ཕུན་སུམ་ཚོགས་པར་རིག་པར་བྱའོ།
།བྱང་ཆུབ་སེམས་དཔའ་སེམས་དཔའ་ཆེན་པོ་དེ་ནི་ཆེད་དུ་བསམས་[^1075K]ཤིང་སྲིད་པ་འདོད་པར་རིག་པར་བྱའོ།
།བྱང་ཆུབ་སེམས་དཔའ་སེམས་དཔའ་ཆེན་པོ་དེ་ནི་རྣམ་པར་རྟོགས་པར་བྱ་བ་ལ་མཁས་པར་རིག་པར་བྱའོ།
།བྱང་ཆུབ་སེམས་དཔའ་སེམས་དཔའ་ཆེན་པོ་དེ་ནི་ལུང་བསྟན་པ་ལ་མཁས་པར་རིག་པར་བྱའོ།
།བྱང་ཆུབ་སེམས་དཔའ་སེམས་དཔའ་ཆེན་པོ་དེ་ནི་ཡི་གེ་དང་ཡི་གེ་མེད་པར་[^1076K]རྟོགས་པར་བྱ་བ་ལ་མཁས་པར་རིག་པར་བྱའོ།
།བྱང་ཆུབ་སེམས་དཔའ་སེམས་དཔའ་ཆེན་པོ་དེ་ནི་བྱང་ཆུབ་སེམས་དཔའི་རྣམ་པར་སྤྱོད་པ་ལ་མཁས་པར་རིག་པར་བྱའོ།
།བྱང་ཆུབ་སེམས་དཔའ་སེམས་དཔའ་ཆེན་པོ་དེ་ནི་བརྗོད་པ་ལ་མཁས་པར་རིག་པར་བྱའོ།
།བྱང་ཆུབ་སེམས་དཔའ་སེམས་དཔའ་ཆེན་པོ་དེ་ནི་བརྗོད་པ་མེད་པ་ལ་མཁས་པར་རིག་པར་བྱའོ།
།བྱང་ཆུབ་སེམས་དཔའ་སེམས་དཔའ་ཆེན་པོ་དེ་ནི་གཅིག་གི་[^1077K]ལྷག་པའི་ཚིག་ལ་མཁས་པ་དང་།
གཉིས་ཀྱི་[^1078K]ལྷག་པའི་ཚིག་ལ་མཁས་པ་དང་།
མང་པོ་[^1079K]ལྷག་པའི་ཚིག་ལ་མཁས་པ་དང་།
བུད་མེད་ཀྱི་ལྷག་པའི་ཚིག་ལ་མཁས་པ་དང་།
སྐྱེས་པའི་ལྷག་པའི་ཚིག་ལ་མཁས་པ་དང་།
མ་ནིང་གི་ལྷག་པའི་ཚིག་ལ་མཁས་པར་རིག་པར་བྱའོ།
།བྱང་ཆུབ་སེམས་དཔའ་སེམས་དཔའ་ཆེན་པོ་དེ་ནི་འདས་པ་དང་།
མ་བྱོན་པ་དང་།
ད་ལྟར་བྱུང་བ་ལ་མཁས་པར་རིག་པར་བྱའོ།།
།།བམ་པོ་ལྔ་བཅུ་དགུ་པ།
བྱང་ཆུབ་སེམས་དཔའ་སེམས་དཔའ་ཆེན་པོ་དེ་ནི་གཟུགས་ལ་མཁས་པར་རིག་པར་བྱའོ།
།བྱང་ཆུབ་སེམས་དཔའ་སེམས་དཔའ་ཆེན་པོ་དེ་ནི་ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་ལ་མཁས་པར་རིག་པར་བྱའོ།
།བྱང་ཆུབ་སེམས་དཔའ་སེམས་དཔའ་ཆེན་པོ་དེ་ནི་སྐྱེ་མཆེད་དང་།
ཁམས་དང་།
རྟེན་ཅིང་འབྲེལ་པར་འབྱུང་བ་ལ་མཁས་པར་རིག་པར་[^1080K]བྱའོ།
།བྱང་ཆུབ་སེམས་དཔའ་སེམས་དཔའ་ཆེན་པོ་དེ་ནི་ཕ་རོལ་ཏུ་ཕྱིན་པ་ཐམས་ཅད་དང་།
སྟོང་པ་ཉིད་ཐམས་ཅད་དང་།
བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་ལ་མཁས་པར་རིག་པར་བྱའོ།
།བྱང་ཆུབ་སེམས་དཔའ་སེམས་དཔའ་ཆེན་པོ་དེ་ནི་འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་བརྒྱད་དང་།
མཐར་གྱིས་གནས་པའི་སྙོམས་པར་འཇུག་པ་དགུ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་ལ་མཁས་པར་རིག་པར་བྱའོ།
།བྱང་ཆུབ་སེམས་དཔའ་སེམས་དཔའ་ཆེན་པོ་དེ་ནི་དེ་བཞིན་གཤེགས་པའི་སྟོབས་དང་།
མི་འཇིགས་པ་དང་།
སོ་སོ་ཡང་དག་པར་རིག་པ་དང་།
སངས་རྒྱས་ཀྱི་ཆོས་མ་འདྲེས་པ་རྣམས་ལ་མཁས་པར་རིག་པར་བྱའོ།
།བྱང་ཆུབ་སེམས་དཔའ་སེམས་དཔའ་ཆེན་པོ་དེ་ནི་རྣམ་པ་ཐམས་ཅད་མཁྱེན་པ་ཉིད་ཀྱི་བར་ལ་མཁས་པར་རིག་པར་བྱའོ།
།བྱང་ཆུབ་སེམས་དཔའ་སེམས་དཔའ་ཆེན་པོ་དེ་ནི་མྱ་ངན་ལས་འདས་པའི་བར་ལ་མཁས་པར་རིག་པར་བྱའོ།
།ཆོས་ཀྱི་དབྱིངས་ཀྱི་མཚན་ཉིད་ལ་མཁས་པར་རིག་པར་བྱའོ།
།འདུས་བྱས་ཀྱི་མཚན་ཉིད་དང་།
འདུས་མ་བྱས་ཀྱི་མཚན་ཉིད་དང་།
དངོས་པོ་དང་།
དངོས་པོ་མེད་པ་དང་།
བདག་གི་[^1081K]དངོས་པོ་དང་།
གཞན་གྱི་དངོས་པོ་དང་།
འདུ་བ་དང་།
འབྲལ་བ་དང་།
འདུ་འབྲལ་[^1082K]དང་ལྡན་པ་དང་།
མི་ལྡན་པ་དང་།
ལྡན་པ་ཡང་མ་ཡིན།
མི་ལྡན་པ་ཡང་མ་ཡིན་པ་ལ་མཁས་པར་རིག་པར་བྱའོ།
།བྱང་ཆུབ་སེམས་དཔའ་སེམས་དཔའ་ཆེན་པོ་དེ་ནི་དེ་བཞིན་ཉིད་ལ་མཁས་པར་རིག་པར་བྱའོ།
།མ་ནོར་བ་དེ་བཞིན་ཉིད་དང་།
གཞན་མ་ཡིན་པ་དེ་བཞིན་ཉིད་དང་།
ཆོས་ཉིད་དང་།
ཆོས་ཀྱི་དབྱིངས་ཉིད་དང་།
ཆོས་ཀྱི་གནས་ཉིད་དང་།
ཆོས་སྐྱོན་མེད་པ་ཉིད་དང་།
ཡང་དག་པའི་མཐའ་དང་།
བསམ་གྱིས་མི་ཁྱབ་པའི་དབྱིངས་ལ་མཁས་པར་རིག་པར་བྱའོ།
།བྱང་ཆུབ་སེམས་དཔའ་སེམས་དཔའ་ཆེན་པོ་དེ་ནི་རྒྱུ་དང་།
རྐྱེན་དང་།
རྒྱུ་[^1083K]རྐྱེན་མེད་པ་ལ་མཁས་པར་རིག་པར་བྱའོ།
།བྱང་ཆུབ་སེམས་དཔའ་སེམས་དཔའ་ཆེན་པོ་དེ་ནི་འདུས་བྱས་ཀྱི་ཁམས་དང་།
འདུས་མ་བྱས་ཀྱི་ཁམས་དང་།
ཁམས་ཡོད་པ་དང་།
ཁམས་མེད་པ་ལ་མཁས་པར་རིག་པར་བྱའོ།
།བྱང་ཆུབ་སེམས་དཔའ་སེམས་དཔའ་ཆེན་པོ་དེ་ནི་གཟུགས་ཡིད་ལ་མི་བྱ་བ་ལ་མཁས་པར་རིག་པར་བྱའོ།
།ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་ཡིད་ལ་མི་བྱ་བ་ལ་མཁས་པར་རིག་པར་བྱའོ།
།སྐྱེ་མཆེད་དང་།
ཁམས་དང་།
རྟེན་ཅིང་འབྲེལ་པར་འབྱུང་བ་ཡིད་ལ་མི་བྱ་བ་ལ་མཁས་པར་རིག་པར་བྱའོ།
།ཕ་རོལ་ཏུ་ཕྱིན་པ་ཐམས་ཅད་དང་།
སྟོང་པ་ཉིད་ཐམས་ཅད་དང་།
བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་ཡིད་ལ་མི་བྱ་བ་ལ་མཁས་པར་རིག་པར་བྱའོ།
།འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་བརྒྱད་དང་།
མཐར་གྱིས་གནས་པའི་སྙོམས་པར་འཇུག་པ་དགུ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་ཡིད་ལ་མི་བྱ་བ་ལ་མཁས་པར་རིག་པར་བྱའོ།
།དེ་བཞིན་གཤེགས་པའི་སྟོབས་དང་།
མི་འཇིགས་པ་དང་།
སོ་སོ་ཡང་དག་པར་རིག་པ་དང་།
སངས་རྒྱས་ཀྱི་ཆོས་མ་འདྲེས་པ་ཡིད་ལ་མི་བྱ་བ་ལ་མཁས་པར་རིག་པར་བྱའོ།
།རྣམ་པ་ཐམས་ཅད་མཁྱེན་པ་ཉིད་ཀྱི་བར་དུ་ཡིད་ལ་མི་བྱ་བ་ལ་མཁས་པར་རིག་པར་བྱའོ།
།གཟུགས་གཟུགས་ཀྱིས་སྟོང་ངོ་ཞེས་བྱ་བ་ལ་མཁས་པར་རིག་པར་བྱའོ།
།ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་རྣམ་པར་ཤེས་པས་སྟོང་ངོ་ཞེས་བྱ་བ་ལ་མཁས་པར་རིག་པར་བྱའོ།
།སྐྱེ་མཆེད་དང་།
ཁམས་དང་།
རྟེན་ཅིང་འབྲེལ་པར་འབྱུང་བ་རྟེན་ཅིང་འབྲེལ་པར་འབྱུང་བས་སྟོང་ངོ་ཞེས་བྱ་བ་ལ་མཁས་པར་རིག་པར་བྱའོ།
།ཕ་རོལ་ཏུ་ཕྱིན་པ་ཐམས་ཅད་དང་།
སྟོང་པ་ཉིད་ཐམས་ཅད་དང་།
བྱང་ཆུབ་ཀྱི་ཕྱོགས་ཀྱི་ཆོས་རྣམས་བྱང་ཆུབ་ཀྱི་ཕྱོགས་ཀྱི་ཆོས་རྣམས་ཀྱིས་སྟོང་ངོ་ཞེས་བྱ་བ་ལ་མཁས་པར་རིག་པར་བྱའོ།
།འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
སྟོང་པ་ཉིད་དང་།[^1084K]རྣམ་པར་ཐར་པ་དང་།
མཐར་གྱིས་གནས་པའི་སྙོམས་པར་འཇུག་པ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་རྣམས་གཟུངས་ཀྱི་སྒོ་རྣམས་ཀྱིས་སྟོང་ངོ་ཞེས་པ་[^1085K]ལ་མཁས་པར་རིག་པར་བྱའོ།
།སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་[^1086K]ཀྱིས་སྟོང་ངོ་ཞེས་བྱ་བ་ལ་མཁས་པར་རིག་པར་བྱའོ།
།བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་[^1087K]བར་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱིས་སྟོང་ངོ་ཞེས་བྱ་བ་ལ་མཁས་པར་རིག་པར་བྱའོ།
།བྱང་ཆུབ་སེམས་དཔའ་སེམས་དཔའ་ཆེན་པོ་དེ་ནི་ཤིན་ཏུ་སྦྱངས་པའི་ལམ་དང་།
ཤིན་ཏུ་མ་སྦྱངས་པའི་ལམ་དང་།
སྐྱེ་བ་དང་།
འགག་པ་དང་།
གནས་པ་ལས་གཞན་དུ་འགྱུར་བ་དང་།
འདོད་ཆགས་དང་།
ཞེ་སྡང་དང་།
གཏི་མུག་ལ་མཁས་པར་རིག་པར་བྱའོ།
།འདོད་ཆགས་མེད་པ་དང་།
ཞེ་སྡང་མེད་པ་དང་།
གཏི་མུག་མེད་པ་ལ་མཁས་པར་རིག་པར་བྱའོ།
།ལྟ་བ་དང་།
ལྟ་བ་མེད་པ་དང་།
ལོག་པར་ལྟ་བ་དང་།
ལོག་པར་ལྟ་བ་མེད་པ་དང་།
ལྟ་བ་ཐམས་ཅད་ཀྱི་བར་ལ་མཁས་པར་རིག་པར་བྱའོ།
།མིང་ལ་མཁས་པར་རིག་པར་བྱའོ།
།མིང་དང་།
གཟུགས་དང་།
དམིགས་པ་དང་།
བདག་པོ་དང་།
རྣམ་པ་དང་།
མཚན་ཉིད་ལ་མཁས་པར་རིག་པར་བྱའོ།
།སྡུག་བསྔལ་བ་དང་།
ཀུན་འབྱུང་བ་དང་།
འགོག་པ་དང་།
ལམ་ལ་མཁས་པར་རིག་པར་བྱའོ།
།སེམས་ཅན་དམྱལ་བ་དང་།
སེམས་ཅན་དམྱལ་བའི་ལམ་ལ་མཁས་པར་རིག་པར་བྱའོ།
།བྱོལ་སོང་གི་སྐྱེ་གནས་དང་།
བྱོལ་སོང་གི་སྐྱེ་གནས་ཀྱི་ལམ་ལ་མཁས་པར་རིག་པར་བྱའོ།
།གཤིན་རྗེའི་འཇིག་རྟེན་དང་།
གཤིན་རྗེའི་འཇིག་རྟེན་གྱི་ལམ་ལ་མཁས་པར་རིག་པར་བྱའོ།
།མི་དང་མིའི་ལམ་ལ་མཁས་པར་རིག་པར་བྱའོ།
།མི་མ་ཡིན་པ་དང་།
མི་མ་ཡིན་པའི་ལམ་ལ་མཁས་པར་རིག་པར་བྱའོ།
།ལྷ་དང་ལྷའི་ལམ་ལ་མཁས་པར་རིག་པར་བྱའོ།
།རྒྱུན་དུ་ཞུགས་པའི་འབྲས་བུ་དང་།
རྒྱུན་དུ་ཞུགས་པའི་འབྲས་བུའི་ལམ་ལ་མཁས་པར་རིག་པར་བྱའོ།
།ལན་ཅིག་ཕྱིར་འོང་བའི་འབྲས་བུ་དང་།
ལན་ཅིག་[^1088K]ཕྱིར་འོང་བའི་འབྲས་བུའི་ལམ་ལ་མཁས་པར་རིག་པར་བྱའོ།
།ཕྱིར་མི་འོང་བའི་འབྲས་བུ་དང་།
ཕྱིར་མི་འོང་བའི་འབྲས་བུའི་ལམ་ལ་མཁས་པར་རིག་པར་བྱའོ།
།དགྲ་བཅོམ་པ་ཉིད་དང་།
དགྲ་བཅོམ་པའི་ལམ་ལ་མཁས་པར་རིག་པར་བྱའོ།
།རང་བྱང་ཆུབ་དང་།
རང་བྱང་ཆུབ་ཀྱི་ལམ་ལ་མཁས་པར་རིག་པར་བྱའོ།
།ལམ་གྱི་རྣམ་པ་ཤེས་པ་ཉིད་དང་།
ལམ་གྱི་རྣམ་པ་ཤེས་པ་ཉིད་ཀྱི་ལམ་ལ་མཁས་པར་རིག་པར་བྱའོ།
།རྣམ་པ་ཐམས་ཅད་མཁྱེན་པ་ཉིད་དང་།
རྣམ་པ་ཐམས་ཅད་མཁྱེན་པ་ཉིད་ཀྱི་ལམ་ལ་མཁས་པར་རིག་པར་བྱའོ།
།དབང་པོ་རྣམས་ལ་མཁས་པ་དང་།
དབང་པོ་ཡོངས་སུ་རྫོགས་པར་བྱ་བ་ལ་མཁས་པར་རིག་པར་བྱའོ།
།ཤེས་རབ་མྱུར་བ་དང་།
ཤེས་རབ་རྣོ་བ་དང་།
ཤེས་རབ་མགྱོགས་པ་དང་།
ངེས་པར་འབྱེད་པའི་ཤེས་རབ་དང་།
ཡང་དག་པའི་ཤེས་རབ་དང་།
མི་མཉམ་པ་དང་མཉམ་པའི་ཤེས་རབ་ལ་མཁས་པར་རིག་པར་བྱའོ།
།འདས་པའི་དུས་དང་།
མ་འོངས་པའི་དུས་དང་།
ད་ལྟར་བྱུང་བའི་དུས་ལ་མཁས་པར་རིག་པར་བྱའོ།
།ཐབས་ལ་མཁས་པར་རིག་པར་བྱའོ།
།སེམས་ཅན་གྱི་སེམས་དང་།
བསམ་པ་དང་།
ལྷག་པའི་བསམ་པ་ལ་མཁས་པར་རིག་པར་བྱའོ།
།དོན་དང་ཡི་གེ་དང་ཐེག་པ་གསུམ་རྣམ་པར་དགོད་པ་ལ་མཁས་པར་རིག་པར་བྱའོ།
།རབ་འབྱོར་བྱང་ཆུབ་སེམས་དཔའ་སེམས་དཔའ་ཆེན་པོ་དེ་[^1089K]ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ་[^1090K]ཕན་ཡོན་འདི་དག་ཡོད་པ་ཡིན་ནོ་ཞེས་བྱ་བ་ནི་སྦྱོར་བའི་ལམ་མེད་པའི་རྣམ་པར་རྟོག་པ་ཡིན་ནོ།།
།།ཤེས་རབ་ཀྱི་ཕ་རོལ་ཏུ་ཕྱིན་པ་མངོན་པར་བསྒྲུབ་པས་[^1091K]དང་ཞེས་བྱ་བ་ནི་མཐོང་བའི་ལམ་མེད་པའི་རྣམ་པར་རྟོག་པ་ཡིན་ནོ།
།ཤེས་རབ་ཀྱི་ཕ་རོལ་ཏུ་ཕྱིན་པ་སྒོམ་པར་བྱེད་པ་དེ་ལ་ཕན་ཡོན་འདི་དག་ཡོད་པར་རིག་པར་བྱའོ་ཞེས་བྱ་བ་ནི་བསྒོམ་པའི་[^1092K]ལམ་མེད་པའི་རྣམ་པར་རྟོག་པ་ཡིན་ནོ།
།གསོལ་པ།
བཅོམ་ལྡན་འདས་ཇི་ལྟར་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱད་པར་བགྱི།
ཇི་ལྟར་ཤེས་རབ་ཀྱི་ཕ་རོལ་ཏུ་ཕྱིན་པ་མངོན་པར་བསྒྲུབ་པར་བགྱི།
ཇི་ལྟར་ཤེས་རབ་ཀྱི་ཕ་རོལ་ཏུ་ཕྱིན་པ་བསྒོམ་པར་[^1093K]བགྱི།
བཅོམ་ལྡན་འདས་ཀྱིས་བཀའ་སྩལ་པ།
གཟུགས་ཞི་བ་དང་།
གཟུགས་རག་ལས་པ་དང་།
གཟུགས་གསོག་དང་།
གཟུགས་སྙིང་པོ་མེད་པས་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱད་པར་བྱའོ།
།ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་ཞི་བ་དང་།
རྣམ་པར་ཤེས་པ་རག་[^1094K]ལས་པ་དང་།
རྣམ་པར་ཤེས་པ་གསོག་དང་།
རྣམ་པར་ཤེས་པ་སྙིང་པོ་མེད་པས་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པར་[^1095K]བྱའོ།
།སྐྱེ་མཆེད་དང་།
ཁམས་དང་།
རྟེན་ཅིང་འབྲེལ་པར་འབྱུང་བ་ཞི་བ་དང་།
རྟེན་ཅིང་འབྲེལ་པར་འབྱུང་བ་རག་ལས་པ་[^1096K]དང་།
རྟེན་ཅིང་འབྲེལ་པར་འབྱུང་བ་གསོག་དང་།
རྟེན་ཅིང་འབྲེལ་པར་འབྱུང་བ་སྙིང་པོ་མེད་པས་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པར་[^1097K]བྱའོ་ཞེས་བྱ་བ་ནི་སྦྱོར་བའི་ལམ་མི་ཤེས་པའི་རྣམ་པར་རྟོག་པ་ཡིན་ནོ།།
།།གང་ཡང་འདི་སྐད་དུ་ཇི་ལྟར་ཤེས་རབ་ཀྱི་ཕ་རོལ་ཏུ་ཕྱིན་པ་ལ་མངོན་པར་བསྒྲུབ་པར་བྱ་ཞེས་ཟེར་བ་ནི་ནམ་མཁའ་སྟོང་པ་ཉིད་མངོན་པར་བསྒྲུབ་པས་[^1098K]ཤེས་རབ་ཀྱི་ཕ་རོལ་ཏུ་ཕྱིན་པ་མངོན་པར་བསྒྲུབ་པར་[^1099K]བྱའོ་ཞེས་བྱ་བ་ནི་མཐོང་བའི་ལམ་མི་ཤེས་པའི་རྣམ་པར་རྟོག་པ་ཡིན་ནོ།
།གང་ཡང་འདི་སྐད་དུ་ཇི་ལྟར་ཤེས་རབ་ཀྱི་ཕ་རོལ་ཏུ་ཕྱིན་པ་བསྒོམ་པར་བྱ་ཞེས་ཟེར་བ་ནི་ནམ་མཁའ་སྟོང་པ་ཉིད་དུ་བསྒོམ་པས་ཤེས་རབ་ཀྱི་ཕ་རོལ་ཏུ་ཕྱིན་པ་མངོན་པར་བསྒོམ་པར་བྱའོ་ཞེས་བྱ་བ་ནི་བསྒོམ་པའི་[^1100K]ལམ་མི་ཤེས་པའི་རྣམ་པར་རྟོག་པ་[^1101K]ཡིན་ཏེ།
འདི་དག་གིས་ནི་གཟུང་བའི་རྣམ་པར་རྟོག་པ་དང་པོ་རྣམ་པ་དགུ་གསུངས་པ་ཡིན་ནོ།།
།།རབ་འབྱོར་གྱིས་གསོལ་པ།
བཅོམ་ལྡན་འདས་བྱང་ཆུབ་སེམས་དཔའ་སེམས་དཔའ་ཆེན་པོ་[^1102K]ཤེས་རབ་ཀྱི་ཕ་རོལ་ཏུ་ཕྱིན་པ་ལ་[^1103K]ཡུན་རིང་པོ་ཇི་སྲིད་ཅིག་[^1104K]ཏུ་སྤྱད་ན་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱད་པར་འགྱུར།
བཅོམ་ལྡན་འདས་ཀྱིས་བཀའ་སྩལ་པ།
སེམས་དང་པོ་བསྐྱེད་པ་ནས་ཉེ་བར་བཟུང་ནས་ཞེས་བྱ་བ་ནི་བྱང་ཆུབ་ཀྱི་སེམས་མི་སྐྱེ་བའི་རྣམ་པར་རྟོག་པ་ཡིན་ནོ།།
།།སྙིང་པོ་བྱང་ཆུབ་ལ་འདུག་གི་བར་དུ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱད་པར་བྱའོ།
།དེ་ལྟར་མངོན་པར་བསྒྲུབ་པར་བྱའོ།
།དེ་ལྟར་བསྒོམ་པར་བྱའོ་ཞེས་བྱ་བ་ནི་བྱང་ཆུབ་ཀྱི་སྙིང་པོ་ཡིད་ལ་མི་བྱེད་པའི་རྣམ་པར་རྟོག་པ་ཡིན་ནོ།།
།།གསོལ་པ།
བཅོམ་ལྡན་འདས་ཇི་ལྟར་སེམས་གཞན་གྱི་གོ་སྐབས་མི་འབྱེད་པར་[^1105K]ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱད་པར་བགྱིའམ།
བཅོམ་ལྡན་འདས་ཀྱིས་བཀའ་སྩལ་པ།
ཡིད་ལ་བྱ་བ་གཞན་གྱི་གོ་སྐབས་མི་འབྱེད་པས་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱད་པར་བྱའོ།
།ཤེས་རབ་ཀྱི་ཕ་རོལ་ཏུ་ཕྱིན་པ་[^1106K]མངོན་པར་བསྒྲུབ་པར་བྱའོ[^1107K]།
།ཤེས་རབ་ཀྱི་ཕ་རོལ་ཏུ་ཕྱིན་པ་བསྒོམ་པར་བྱའོ་ཞེས་བྱ་བ་ནི་ཉན་ཐོས་དང་།
རང་སངས་རྒྱས་ཀྱི་ཐེག་པ་ཡིད་ལ་བྱ་བའི་[^1108K]རྣམ་པར་རྟོག་པ་ཡིན་ནོ།།
།།རབ་འབྱོར་རྣམ་པ་ཐམས་ཅད་མཁྱེན་པ་ཉིད་ཡིད་ལ་བྱ་བ་མི་འདོར་བས་ཇི་ལྟར་སེམས་དང་སེམས་ལས་བྱུང་བའི་ཆོས་རྣམས་མི་འཇུག་པ་དེ་ལྟར་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱད་པར་[^1109K]བྱ།
ཤེས་རབ་ཀྱི་ཕ་རོལ་ཏུ་ཕྱིན་པ་མངོན་པར་བསྒྲུབ་པར་བྱ།
ཤེས་རབ་ཀྱི་ཕ་རོལ་ཏུ་ཕྱིན་པ་བསྒོམ་པར་བྱའོ།
།གསོལ་པ།
བཅོམ་ལྡན་འདས་ཅི་ལགས་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པ་དང་།
ཤེས་རབ་ཀྱི་ཕ་རོལ་ཏུ་ཕྱིན་པ་མངོན་པར་བསྒྲུབ་པ་[^1110K]དང་།
ཤེས་རབ་ཀྱི་ཕ་རོལ་ཏུ་ཕྱིན་པ་བསྒོམ་པས་[^1111K]རྣམ་པ་ཐམས་ཅད་མཁྱེན་པ་ཉིད་ཐོབ་པར་འགྱུར་རམ།
བཅོམ་ལྡན་འདས་ཀྱིས་བཀའ་སྩལ་པ།
དེ་ནི་མ་ཡིན་ནོ་ཞེས་བྱ་བ་ནི་ཡང་དག་པར་རྫོགས་པའི་བྱང་ཆུབ་ཡིད་ལ་མི་བྱེད་པའི་རྣམ་པར་རྟོག་པ་ཡིན་ནོ།།
།།གསོལ་པ་འོ་ན་ཅི་ལགས།
སྒོམ་པར་བྱེད་པས་རྣམ་པ་ཐམས་ཅད་མཁྱེན་པ་ཉིད་ཐོབ་བམ[^1112K]།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་ནི་མ་ཡིན་ནོ་ཞེས་བྱ་བ་ནི་བསྒོམ་པའི་[^1113K]རྣམ་པར་རྟོག་པ་ཡིན་ནོ།།
།།གསོལ་པ་འོ་ན་ཅི་ལགས།
མ་བསྒོམས་པས་རྣམ་པ་ཐམས་ཅད་མཁྱེན་པ་ཉིད་ཐོབ་བམ།
བཅོམ་ལྡན་འདས་ཀྱིས་བཀའ་སྩལ་པ།
དེ་ནི་མ་ཡིན་ནོ་ཞེས་བྱ་བ་ནི་བསྒོམ་པ་[^1114K]མེད་པའི་རྣམ་པར་རྟོག་པ་ཡིན་ནོ།།
།།གསོལ་པ།
བཅོམ་ལྡན་འདས་འོ་ན་ཅི་ལགས།
བསྒོམས་ཀྱང་བསྒོམས་ལ།
མ་བསྒོམས་ཀྱང་མ་བསྒོམས་པས་རྣམ་པ་ཐམས་ཅད་མཁྱེན་པ་ཉིད་ཐོབ་བམ[^1115K]།
བཅོམ་ལྡན་འདས་ཀྱིས་བཀའ་སྩལ་པ།
དེ་ནི་མ་ཡིན་ནོ།
།གསོལ་པ།
འོ་ན་ཅི་ལགས་བསྒོམས་པ་ཡང་མ་ལགས།
མ་བསྒོམས་པ་ཡང་མ་ལགས་པས་རྣམ་པ་ཐམས་ཅད་མཁྱེན་པ་ཉིད་ཐོབ་[^1116K]བམ།
བཅོམ་ལྡན་འདས་ཀྱིས་བཀའ་སྩལ་པ།
དེ་ནི་མ་ཡིན་ནོ་ཞེས་བྱ་བ་ནི་བསྒོམས་པས་ཀྱང་མ་ཡིན་མ་བསྒོམས་པས་ཀྱང་མ་ཡིན་པའི་རྣམ་པར་རྟོག་པ་ཡིན་ནོ།།
།།གསོལ་པ།
བཅོམ་ལྡན་འདས་འོ་ན་རྣམ་པ་ཐམས་ཅད་མཁྱེན་པ་ཉིད་ཇི་ལྟར་ཐོབ་པར་བགྱི།
བཅོམ་ལྡན་འདས་ཀྱིས་བཀའ་སྩལ་པ།
དེ་བཞིན་ཉིད་ཇི་ལྟ་བ་བཞིན་ནོ།
།གསོལ་པ།
དེ་བཞིན་ཉིད་ཇི་ལྟ་བུ་ལགས།
བཅོམ་ལྡན་འདས་ཀྱིས་བཀའ་སྩལ་པ།
ཡང་དག་པའི་མཐའ་ཇི་ལྟ་བ་བཞིན་ནོ།
།གསོལ་པ།
ཡང་དག་པའི་མཐའ་ཇི་ལྟ་བུ་ལགས།
བཅོམ་ལྡན་འདས་ཀྱིས་བཀའ་སྩལ་པ།
ཆོས་ཀྱི་དབྱིངས་ཇི་ལྟ་བ་བཞིན་ནོ་ཞེས་བྱ་བ་ནི་དོན་ཇི་ལྟ་བ་བཞིན་མ་ཡིན་པའི་རྣམ་པར་རྟོག་པ་ཡིན་ཏེ།
འདི་དག་གིས་ནི་གཟུང་བའི་[^1117K]རྣམ་པར་རྟོག་པ་གཉིས་པ་དགུ་ཡིན་ནོ།།
།།གསོལ་པ།
ཆོས་ཀྱི་དབྱིངས་ཇི་ལྟ་བུ་ལགས།
བཅོམ་ལྡན་འདས་ཀྱིས་བཀའ་སྩལ་པ།
བདག་གི་ཁམས་དང་།
སེམས་ཅན་གྱི་ཁམས་དང་།
སྲོག་གི་ཁམས་དང་།
གང་ཟག་གི་ཁམས་ཇི་ལྟ་བ་[^1118K]བཞིན་ནོ།
།གསོལ་པ།
བཅོམ་ལྡན་འདས་བདག་གི་ཁམས་དང་།
སེམས་ཅན་གྱི་ཁམས་དང་།
སྲོག་གི་ཁམས་དང་།
གང་ཟག་གི་ཁམས་ཇི་ལྟ་བུ་ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་ཇི་སྙམ་དུ་སེམས།
བདག་གམ།
སེམས་ཅན་ནམ།
སྲོག་གམ།
གང་ཟག་དམིགས་སུ་ཡོད་དམ།
གསོལ་པ།
བཅོམ་ལྡན་འདས་དེ་ནི་མ་ལགས་སོ།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་བདག་གམ་སེམས་ཅན་ནམ་[^1119K]སྲོག་གམ་གང་ཟག་མི་དམིགས་ན་ཇི་ལྟར་བདག་གི་ཁམས་དང་།
སེམས་ཅན་གྱི་ཁམས་དང་།
སྲོག་གི་ཁམས་དང་།
གང་ཟག་གི་ཁམས་སུ་གདགས་པར་བྱ།
དེ་ལྟར་ཤེས་རབ་ཀྱི་ཕ་རོལ་ཏུ་ཕྱིན་པར་མ་བཏགས་པ་དང་།
ཆོས་ཐམས་ཅད་དུ་མ་བཏགས་པས་རྣམ་པ་ཐམས་ཅད་མཁྱེན་པ་ཉིད་ཐོབ་པར་འགྱུར་རོ།
།གསོལ་པ།
བཅོམ་ལྡན་འདས་ཅི་ལགས།
ཤེས་རབ་ཀྱི་ཕ་རོལ་ཏུ་ཕྱིན་པ་གདགས་སུ་མ་མཆིས་པ་ལགས་སམ།
བསམ་གཏན་གྱི་ཕ་རོལ་ཏུ་ཕྱིན་པ་དང་།
བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་།
བཟོད་པའི་ཕ་རོལ་ཏུ་ཕྱིན་པ་དང་།
ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་།
སྦྱིན་པའི་ཕ་རོལ་ཏུ་ཕྱིན་པ་གདགས་སུ་མ་མཆིས་པ་ལགས་སམ།
རྣམ་པ་ཐམས་ཅད་མཁྱེན་པ་ཉིད་ཀྱི་བར་དུ་གདགས་སུ་མ་མཆིས་པ་ལགས་སམ།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་ཤེས་རབ་ཀྱི་ཕ་རོལ་ཏུ་ཕྱིན་པ་ནི་གདགས་སུ་མེད་པའོ།
།བསམ་གཏན་གྱི་ཕ་རོལ་ཏུ་ཕྱིན་པ་དང་།
བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་།
བཟོད་པའི་ཕ་རོལ་ཏུ་ཕྱིན་པ་དང་།
ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་།
སྦྱིན་པའི་ཕ་རོལ་ཏུ་ཕྱིན་པ་ནི་གདགས་སུ་མེད་པའོ།
།ནང་སྟོང་པ་ཉིད་ནི་གདགས་སུ་མེད་པའོ།
།དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་བར་ནི་གདགས་སུ་མེད་པའོ།
།དྲན་པ་ཉེ་བར་གཞག་པ་རྣམས་ནི་གདགས་སུ་མེད་པའོ།
།ཡང་དག་པར་སྤོང་བ་དང་།
རྫུ་འཕྲུལ་གྱི་རྐང་པ་དང་།
དབང་པོ་དང་།
སྟོབས་དང་།
བྱང་ཆུབ་ཀྱི་ཡན་ལག་དང་།
འཕགས་པའི་ལམ་ཡན་ལག་བརྒྱད་པ་ནི་གདགས་སུ་མེད་པའོ།
།སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་ཀྱི་བར་ནི་གདགས་སུ་མེད་པའོ།
།བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་བར་ནི་གདགས་སུ་མེད་པའོ།
།འདུས་བྱས་དང་།
འདུས་མ་བྱས་དང་།
ཉན་ཐོས་དང[^1120K]།
རང་སངས་རྒྱས་ཀྱི་ཆོས་སམ།
བྱང་ཆུབ་སེམས་དཔའི་ཆོས་སམ།
སངས་རྒྱས་ཀྱི་ཆོས་ཀྱང་རུང་སྟེ།
ཆོས་ཐམས་ཅད་ནི་གདགས་སུ་མེད་པའོ།
།གསོལ་པ།
བཅོམ་ལྡན་འདས་གལ་ཏེ་དེ་ལྟར་ཆོས་ཐམས་ཅད་གདགས་སུ་མ་མཆིས་པ་ལགས་ན།
བཅོམ་ལྡན་འདས་ཅིའི་སླད་དུ་སེམས་ཅན་དམྱལ་བ་མཆིས་པར་འགྱུར[^1121K]།
བྱོལ་སོང་གི་སྐྱེ་གནས་དང་།
གཤིན་རྗེའི་འཇིག་རྟེན་མཆིས་པར་འགྱུར།
ལྷ་དང་མི་མཆིས་པར་འགྱུར[^1122K]།
རྒྱུན་དུ་ཞུགས་པ་མཆིས་པར་འགྱུར[^1123K]།
ལན་ཅིག་ཕྱིར་འོང་བ་མཆིས་པར་འགྱུར[^1124K]།
ཕྱིར་མི་འོང་བ་མཆིས་པར་འགྱུར[^1125K]།
དགྲ་བཅོམ་པ་མཆིས་པར་འགྱུར[^1126K]།
རང་སངས་རྒྱས་མཆིས་པར་འགྱུར[^1127K]།
བྱང་ཆུབ་སེམས་དཔའ་མཆིས་པར་འགྱུར[^1128K]།
ཡང་དག་པར་རྫོགས་པའི་སངས་རྒྱས་མཆིས་པར་འགྱུར[^1129K]།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་ཇི་སྙམ་དུ་སེམས།
སེམས་ཅན་དུ་གདགས་པ་དམིགས་སུ་ཡོད་སྙམ་མམ་[^1130K]ཅི་གསོལ་པ།
བཅོམ་ལྡན་འདས་དེ་ནི་མ་ལགས་སོ།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་སེམས་ཅན་དམིགས་སུ་མེད་ན།
སེམས་ཅན་དམྱལ་བ་པར་ཡང་ཇི་ལྟར་གདགས་པར་བྱ།
བྱོལ་སོང་གི་སྐྱེ་གནས་སམ།
གཤིན་རྗེའི་འཇིག་རྟེན་ནམ།
ལྷའམ།
མིའམ།
རྒྱུན་དུ་ཞུགས་པའམ།
ལན་ཅིག་ཕྱིར་འོང་བའམ།
ཕྱིར་མི་འོང་བའམ།
དགྲ་བཅོམ་པའམ།
རང་སངས་རྒྱས་སུ་ཇི་ལྟར་གདགས་པར་བྱ།
བྱང་ཆུབ་སེམས་དཔའ་འམ།
ཡང་དག་པར་རྫོགས་པའི་སངས་རྒྱས་སུ་[^1131K]ཇི་ལྟར་གདགས་པར་བྱ།
རབ་འབྱོར་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པས་གདགས་སུ་མེད་པའི་ཆོས་ཐམས་ཅད་ལ་བསླབ་པར་བྱའོ་ཞེས་བྱ་བ་ནི་སེམས་ཅན་དུ་བཏགས་པའི་རྣམ་པར་[^1132K]རྟོག་པ་ཡིན་ནོ།།
།།གསོལ་པ།
བཅོམ་ལྡན་འདས་འོ་ན་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པས་གཟུགས་ལ་བསླབ་པ་དང་།
ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་ལ་[^1133K]བསླབ་པ་དང་།
སྐྱེ་མཆེད་དང་།
ཁམས་དང་།
རྟེན་ཅིང་འབྲེལ་པར་འབྱུང་བ་ལ་བསླབ་པ་དང་།
ཕ་རོལ་ཏུ་ཕྱིན་པ་ཐམས་ཅད་དང་།
སྟོང་པ་ཉིད་ཐམས་ཅད་ལ་བསླབ་པ་དང་།
བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་ལ་བསླབ་པ་དང་།
འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་དང་།
མཐར་གྱིས་གནས་པའི་སྙོམས་པར་འཇུག་པ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་ལ་བསླབ་པ་དང་།
སྟོབས་བཅུ་དང་།
མི་འཇིགས་པ་དང་།
སོ་སོ་ཡང་དག་པར་རིག་པ་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་ལ་བསླབ་པ་དང་།
རྣམ་པ་ཐམས་ཅད་མཁྱེན་པ་ཉིད་ཀྱི་བར་ལ་བསླབ་པར་བགྱིའོ་[^1134K]ཞེས་བྱ་བ་ནི་ཆོས་སུ་བཏགས་པའི་[^1135K]རྣམ་པར་རྟོག་པ་ཡིན་ནོ།།
བཅོམ་ལྡན་འདས་ཀྱིས་བཀའ་སྩལ་པ།
གཟུགས་ལ་དབྲི་བ་དང་བསྣན་པ་མེད་པར་བསླབ་པར་བྱའོ།
།ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་ལ་དབྲི་བ་དང་བསྣན་པ་མེད་པར་བསླབ་པར་བྱའོ།
།སྐྱེ་མཆེད་དང་།
ཁམས་དང་།
རྟེན་ཅིང་འབྲེལ་པར་འབྱུང་བ་ལ་དབྲི་བ་དང་བསྣན་པ་མེད་པར་བསླབ་པར་བྱའོ།
།ཕ་རོལ་ཏུ་ཕྱིན་པ་ཐམས་ཅད་དང་།
སྟོང་པ་ཉིད་ཐམས་ཅད་དང་།
བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་ལ་དབྲི་བ་དང་བསྣན་པ་མེད་པར་བསླབ་པར་བྱའོ།
།འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་དང་།
མཐར་གྱིས་གནས་པའི་སྙོམས་པར་འཇུག་པ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་རྣམས་ལ་དབྲི་བ་དང་བསྣན་པ་མེད་པར་བསླབ་པར་བྱའོ།
།སྟོབས་བཅུ་དང་།
མི་འཇིགས་པ་དང་།
སོ་སོ་ཡང་དག་པར་རིག་པ་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་རྣམས་ལ་དབྲི་བ་དང་བསྣན་པ་[^1136K]མེད་པར་བསླབ་པར་བྱའོ།
།རྣམ་པ་ཐམས་ཅད་མཁྱེན་པ་ཉིད་ཀྱི་བར་ལ་དབྲི་བ་དང་བསྣན་པ་མེད་པར་བསླབ་པར་བྱའོ།
།གསོལ་པ།
བཅོམ་ལྡན་འདས་ཇི་ལྟར་གཟུགས་ལ་དབྲི་བ་དང་བསྣན་པ་མ་མཆིས་པར་བསླབ་པར་བགྱི།
།ཇི་ལྟར་ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་ལ་དབྲི་བ་དང་བསྣན་པ་མ་མཆིས་པར་བསླབ་པར་བགྱི།
ཇི་ལྟར་རྣམ་པ་ཐམས་ཅད་མཁྱེན་པ་ཉིད་ཀྱི་ཕ་རོལ་[^1137K]དབྲི་བ་དང་བསྣན་པ་མ་མཆིས་པར་[^1138K]བསླབ་པར་བགྱི།
བཅོམ་ལྡན་འདས་ཀྱིས་བཀའ་སྩལ་པ།
སྐྱེ་བ་མེད་པ་དང་འགག་པ་མེད་པར་བསླབ་པར་བྱའོ།
།གསོལ་པ།
བཅོམ་ལྡན་འདས་སྐྱེ་བ་མ་མཆིས་པ་དང་འགག་པ་མ་མཆིས་པ་ལ་ཇི་ལྟར་བསླབ་པར་བགྱི།
བཅོམ་ལྡན་འདས་ཀྱིས་བཀའ་སྩལ་པ།
འདུ་བྱེད་རྣམས་མངོན་པར་འདུ་བྱེད་པ་[^1139K]མེད་པར་བསྒོམ་པའམ[^1140K]།
རྣམ་པར་བསྒོམ་པ་[^1141K]ལ་བསླབ་པར་བྱའོ།
།གསོལ་པ།
བཅོམ་ལྡན་འདས་ཇི་ལྟར་མངོན་པར་[^1142K]འདུ་བགྱི་བ་མ་མཆིས་པ་ལ་བསླབ་པར་བགྱི།
བཅོམ་ལྡན་འདས་ཀྱིས་བཀའ་སྩལ་པ།།ཆོས་རྣམས་རང་གི་མཚན་ཉིད་ཀྱིས་[^1143K]སྟོང་པར་མཐོང་ནས་མངོན་པར་འདུ་བྱ་བ་མེད་པ་ལ་བསླབ་པར་བྱའོ།
།གསོལ་པ།
བཅོམ་ལྡན་འདས་ཆོས་རྣམས་[^1144K]རང་གི་མཚན་ཉིད་ཀྱིས་སྟོང་པར་ཇི་ལྟར་བསླབ་པར་བགྱི།
བཅོམ་ལྡན་འདས་ཀྱིས་བཀའ་སྩལ་པ།
གཟུགས་གཟུགས་ཀྱིས་སྟོང་པར་བལྟའོ[^1145K]།
།ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་རྣམ་པར་ཤེས་པས་སྟོང་པར་བལྟའོ[^1146K]།
།སྐྱེ་མཆེད་དང་།
ཁམས་དང་།
རྟེན་ཅིང་འབྲེལ་པར་འབྱུང་བ་རྟེན་ཅིང་འབྲེལ་པར་འབྱུང་བས་སྟོང་པར་བལྟའོ།
།ཕ་རོལ་ཏུ་ཕྱིན་པ་ཐམས་ཅད་དང།
སྟོང་པ་ཉིད་ཐམས་ཅད་དང་།
བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་གྱིས་སྟོང་པར་བལྟའོ།
།འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་བརྒྱད་དང་།
མཐར་གྱིས་གནས་པའི་སྙོམས་པར་འཇུག་པ་དགུ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་རྣམས་གཟུངས་ཀྱི་སྒོ་རྣམས་ཀྱིས་སྟོང་པར་བལྟའོ།
།དེ་བཞིན་གཤེགས་པའི་སྟོབས་དང་།
མི་འཇིགས་པ་དང་།
སོ་སོ་ཡང་དག་པར་རིག་པ་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་སངས་རྒྱས་ཀྱི་ཆོས་མ་འདྲེས་པ་རྣམས་ཀྱིས་སྟོང་པར་བལྟའོ།
།བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་[^1147K]བར་དུ་བྱང་ཆུབ་ཀྱིས་སྟོང་པར་བལྟའོ།
།རབ་འབྱོར་དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པས་ཆོས་ཐམས་ཅད་རང་གི་མཚན་ཉིད་ཀྱིས་སྟོང་པ་ལ་བསླབ་པར་བྱའོ།
།གསོལ་པ།
བཅོམ་ལྡན་འདས་གལ་ཏེ་དེ་ལྟར་གཟུགས་ནི་གཟུགས་ཀྱིས་སྟོང་།
ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་ནི་རྣམ་པར་ཤེས་པས་སྟོང་།
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་བར་དུ་བྱང་ཆུབ་ཀྱིས་སྟོང་ན་བཅོམ་ལྡན་འདས་ཇི་ལྟར་ན་[^1148K]བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པར་འགྱུར།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་སྤྱོད་པ་མེད་པ་ནི་བྱང་ཆུབ་སེམས་དཔའ་སེམས་དཔའ་ཆེན་པོའི་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་དོ[^1149K]།
།གསོལ་པ།
བཅོམ་ལྡན་འདས་ཅིའི་སླད་དུ་སྤྱོད་པ་མ་མཆིས་པ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པ་ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་ནི་འདི་ལྟར་ཤེས་རབ་ཀྱི་ཕ་རོལ་ཏུ་ཕྱིན་པ་ཡང་མི་དམིགས།
བྱང་ཆུབ་སེམས་དཔའ་ཡང་མི་དམིགས།
སྤྱོད་པ་ཡང་མི་དམིགས།
གང་སྤྱོད་པ་དང་གང་གིས་སྤྱོད་པ་དང་གང་ལ་སྤྱོད་པ་དེ་ཡང་མི་དམིགས་ཏེ།
རབ་འབྱོར་གང་ལ་སྤྱོད་པ་དེ་དག་ཐམས་ཅད་མི་དམིགས་པ་དེ་ནི་བྱང་ཆུབ་སེམས་དཔའ་སེམས་དཔའ་ཆེན་པོའི་སྤྱོད་པ་མེད་པས་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའོ།
།གསོལ་པ།
བཅོམ་ལྡན་འདས་གལ་ཏེ་དེ་ལྟར་སྤྱོད་པ་མ་ཡིན་པས་[^1150K]ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པ་ལགས་ན་ལས་དང་པོ་པའི་བྱང་ཆུབ་སེམས་དཔའ་སེམས་དཔའ་ཆེན་པོས་[^1151K]ཤེས་རབ་ཀྱི་ཕ་རོལ་ཏུ་ཕྱིན་པ་ལ་ཇི་ལྟར་སྤྱོད་པར་[^1152K]བགྱི།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་འདི་ལྟར་ལས་དང་པོ་པའི་བྱང་ཆུབ་སེམས་དཔའ་སེམས་དཔའ་ཆེན་པོས་སེམས་དང་པོ་བསྐྱེད་པ་ཉིད་ནས་བརྩམས་ཏེ།
ཆོས་ཐམས་ཅད་དམིགས་སུ་མེད་པ་ལ་བསླབ་པར་བྱའོ།
།དེས་སྦྱིན་པ་གཏོང་བའི་ཚེ་མི་དམིགས་པའི་ཚུལ་གྱིས་སྦྱིན་པ་གཏོང་བར་[^1153K]བྱའོ།
།ཚུལ་ཁྲིམས་སྲུང་བའི་[^1154K]ཚེ་མི་དམིགས་པའི་ཚུལ་གྱིས་ཚུལ་ཁྲིམས་བསྲུང་བར་བྱའོ།
།བཟོད་པ་སྒྲུབ་པའི་[^1155K]ཚེ་མི་དམིགས་པའི་ཚུལ་གྱིས་བཟོད་པ་བསྒྲུབ་པར་བྱའོ།
།བརྩོན་འགྲུས་རྩོམ་པའི་[^1156K]ཚེ་མི་དམིགས་པའི་ཚུལ་གྱིས་བརྩོན་འགྲུས་བརྩམ་པར་བྱའོ།
།ཏིང་ངེ་འཛིན་ལ་སྙོམས་པར་འཇུག་པའི་ཚེ་མི་དམིགས་པའི་ཚུལ་གྱིས་ཏིང་ངེ་འཛིན་ལ་མཉམ་པར་གཞག་པར་བྱའོ།
།ཤེས་རབ་སྒོམ་པའི་ཚེ་མི་དམིགས་པའི་ཚུལ་གྱིས་ཤེས་རབ་བསྒོམ་པར་བྱའོ།
།ནང་སྟོང་པ་ཉིད་སྒོམ་པའི་ཚེ་མི་དམིགས་པའི་ཚུལ་གྱིས་ནང་སྟོང་པ་ཉིད་བསྒོམ་པར་བྱའོ།
།དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་བར་དུ་སྒོམ་པའི་ཚེ་མི་དམིགས་པའི་ཚུལ་གྱིས་དངོས་པོ་མེད་པའི་ངོ་བོ་ཉིད་སྟོང་པ་ཉིད་བསྒོམ་པར་བྱའོ།
།དྲན་པ་ཉེ་བར་གཞག་པ་རྣམས་སྒོམ་པའི་ཚེ་མི་དམིགས་པའི་ཚུལ་གྱིས་དྲན་པ་ཉེ་བར་གཞག་པ་རྣམས་བསྒོམ་པར་བྱའོ།
།ཡང་དག་པར་སྤོང་བ་དང་།
རྫུ་འཕྲུལ་གྱི་རྐང་པ་དང་།
དབང་པོ་དང་།
སྟོབས་དང་།
བྱང་ཆུབ་ཀྱི་ཡན་ལག་དང་།
འཕགས་པའི་ལམ་ཡན་ལག་བརྒྱད་པ་སྒོམ་པའི་[^1157K]ཚེ་མི་དམིགས་པའི་ཚུལ་གྱིས་འཕགས་པའི་ལམ་ཡན་ལག་བརྒྱད་པ་བསྒོམ་པར་བྱའོ།
།འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་བརྒྱད་དང་།
མཐར་གྱིས་གནས་པའི་སྙོམས་པར་འཇུག་པ་དགུ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་རྣམས་སྒོམ་པའི་[^1158K]ཚེ་མི་དམིགས་པའི་ཚུལ་གྱིས་གཟུངས་ཀྱི་སྒོ་རྣམས་བསྒོམ་པར་བྱའོ།
།སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་རྣམས་སྒོམ་པའི་[^1159K]ཚེ་མི་དམིགས་པའི་ཚུལ་གྱིས་སངས་རྒྱས་ཀྱི་ཆོས་མ་འདྲེས་པ་རྣམས་བསྒོམ་པར་བྱའོ།
།རྣམ་པ་ཐམས་ཅད་མཁྱེན་པ་ཉིད་ཀྱི་བར་དུ་སྒོམ་པའི་ཚེ་མི་དམིགས་པའི་ཚུལ་གྱིས་རྣམ་པ་ཐམས་ཅད་མཁྱེན་པ་ཉིད་བསྒོམ་པར་བྱའོ།
།གསོལ་པ།
བཅོམ་ལྡན་འདས་ཇི་ཙམ་གྱིས་ན་དམིགས་པར་འགྱུར།
ཇི་ཙམ་གྱིས་ན་མི་དམིགས་པར་འགྱུར།
བཅོམ་ལྡན་འདས་ཀྱིས་བཀའ་སྩལ་པ།
ཇི་ཙམ་དུ་གཉིས་པ་དེ་ཙམ་དུ་དམིགས་པ་སྟེ།
གཉིས་སུ་མེད་པ་ནི་མི་དམིགས་པའོ།
།གསོལ་པ།
བཅོམ་ལྡན་འདས་གཉིས་ཞེས་བགྱི་བ་ཇི་ལྟ་བུ་ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་ཇི་ཙམ་དུ་མིག་དང་གཟུགས་ནས་ཇི་ཙམ་དུ་ཡིད་དང་ཆོས་ཀྱི་བར་དང་།
ཇི་ཙམ་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་དང་།
རང་སངས་རྒྱས་[^1160K]ཀྱི་བར་ཏེ།
རབ་འབྱོར་འདི་དག་ནི་གཉིས་སོ།
།རབ་འབྱོར་འདི་ཙམ་དུ་མིག་དང་གཟུགས་མེད་པ་ནས་ཇི་ཙམ་[^1161K]བླ་ན་མེད་པ་ཡང་དག་པར་རྫོགས་པའི་བྱང་ཆུབ་དང་སངས་རྒྱས་ཀྱི་བར་དུ་མེད་པ་འདི་ནི་གཉིས་སུ་མེད་པའོ།
།རབ་འབྱོར་གྱིས་གསོལ་པ།
བཅོམ་ལྡན་འདས་ཅི་མི་དམིགས་པ་ཉིད་དམིགས་སམ།
འོན་ཏེ་མི་དམིགས་པ་ཉིད་མི་དམིགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་མི་དམིགས་པ་ནི་དམིགས་པ་མ་ཡིན་ཞིང་མི་དམིགས་པ་ཡང་མ་ཡིན་ཏེ།
རབ་འབྱོར་འོན་ཀྱང་མི་དམིགས་པ་ནི་དམིགས་པ་དང་མི་དམིགས་པ་མཉམ་པ་ཉིད་ཡིན་ཏེ།
རབ་འབྱོར་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོས་དམིགས་པ་དང་མི་[^1162K]དམིགས་པ་མཉམ་པ་ཉིད་ལ་བསླབ་པར་བྱའོ།
།དེ་ལྟར་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སློབ་པའི་བྱང་ཆུབ་སེམས་དཔའ་སེམས་དཔའ་ཆེན་པོ་མི་དམིགས་པ་དང་ལྡན་པར་འགྱུར་རོ་ཞེས་བྱ་བ་ནི་སྟོང་པ་ཉིད་མ་ཡིན་པའི་རྣམ་པར་རྟོག་པ་ཡིན་ནོ།།
།།གསོལ་པ།
བཅོམ་ལྡན་འདས་གལ་ཏེ་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ་དམིགས་པ་ལ་ཡང་མི་[^1163K]ཆགས་མི་དམིགས་པ་ལ་ཡང་མི་ཆགས་པ་ལགས་ན།
འོ་ན་ཇི་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པས་ས་ནས་ས་ཡོངས་སུ་རྫོགས་པར་བགྱི།
ས་ནས་ས་ཡོངས་སུ་རྫོགས་ནས་ནི་རྣམ་པ་ཐམས་ཅད་མཁྱེན་པ་ཉིད་ཇི་ལྟར་ཐོབ་པར་བགྱི།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པ་ནི་དམིགས་པ་ལ་གནས་ཤིང་ས་ནས་ས་ཡོངས་སུ་རྫོགས་པར་མི་བྱེད་དེ།
བྱང་ཆུབ་སེམས་དཔའ་སེམས་དཔའ་ཆེན་པོས་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
དམིགས་པ་ལ་གནས་ཏེ་ས་ནས་ས་ཡོངས་སུ་རྫོགས་པར་བྱ་བར་མི་ནུས་སོ།
།དེ་ཅིའི་ཕྱིར་ཞེ་ན།
ཤེས་རབ་ཀྱི་ཕ་རོལ་ཏུ་ཕྱིན་པ་ཡང་དམིགས་སུ་མེད།
བྱང་ཆུབ་ཀྱང་དམིགས་སུ་མེད་དེ།
གང་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པ་དེ་ཡང་དམིགས་སུ་མེད་དོ།
།རབ་འབྱོར་དེ་ལྟར་ན་[^1164K]བྱང་ཆུབ་སེམས་དཔའ་སེམས་དཔའ་ཆེན་པོས་[^1165K]ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱད་པར་[^1166K]བྱའོ་ཞེས་བྱ་བ་ནི་ཆགས་པའི་རྣམ་པར་རྟོག་པ་ཡིན་ནོ།།
།།གསོལ་པ།
བཅོམ་ལྡན་འདས་གལ་ཏེ་དེ་ལྟར་ཤེས་རབ་ཀྱི་ཕ་རོལ་ཏུ་ཕྱིན་པ་ཡང་[^1167K]དམིགས་སུ་མ་མཆིས་ཏེ།
གང་བྱང་ཆུབ་ཏུ་སྤྱོད་པ་དེ་ཡང་དམིགས་སུ་མ་མཆིས་ལགས་ན[^1168K]།
འོ་ན་ཇི་ལྟར་བྱང་ཆུབ་སེམས་དཔའ་སེམས་དཔའ་ཆེན་པོས་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པས་འདི་ནི་གཟུགས་སོ།
།འདི་ནི་ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པའོ།
།འདི་ནི་སྐྱེ་མཆེད་དང་།
ཁམས་དང་།
རྟེན་ཅིང་འབྲེལ་པར་འབྱུང་བའོ།
།འདི་ནི་ཕ་རོལ་ཏུ་ཕྱིན་པའོ།
།འདི་ནི་སྟོང་པ་ཉིད་དོ།
།འདི་ནི་བྱང་ཆུབ་ཀྱི་ཕྱོགས་ཀྱི་ཆོས་སོ།
།འདི་ནི་འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པའོ།
།འདི་ནི་རྣམ་པར་ཐར་པ་དང་།
མཐར་གྱིས་གནས་པའི་སྙོམས་པར་འཇུག་པའོ།
།འདི་ནི་སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པའོ།
།འདི་ནི་མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་རྣམས་སོ།
།འདི་ནི་སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་དོ།
།འདི་ནི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་བར་རོ་ཞེས་བགྱི་བར་ཆོས་ཐམས་ཅད་རབ་ཏུ་དབྱེ་བར་བགྱི།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
ཇི་ལྟར་བྱས་པས་གཟུགས་དམིགས་པར་འགྱུར་བ་དང་།
ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་དམིགས་པར་འགྱུར་བ་དང་།
སྐྱེ་མཆེད་དང་།
ཁམས་དང་།
རྟེན་ཅིང་འབྲེལ་པར་འབྱུང་བ་དམིགས་པར་འགྱུར་བ་དང་།
ཕ་རོལ་ཏུ་ཕྱིན་པ་ཐམས་ཅད་དང་།
སྟོང་པ་ཉིད་ཐམས་ཅད་དང་།
བྱང་ཆུབ་ཀྱི་ཕྱོགས་ཀྱི་ཆོས་རྣམས་དམིགས་པར་འགྱུར་བ་དང་།
འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་དང་།
མཐར་གྱིས་གནས་པའི་སྙོམས་པར་འཇུག་པ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་རྣམས་དམིགས་པར་འགྱུར་བ་དང་།
སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་དམིགས་པར་འགྱུར་བ་དང་།
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་བར་དུ་དམིགས་པར་འགྱུར་བ་དེ་ལྟར་ཆོས་རྣམས་རབ་ཏུ་རྣམ་པར་དབྱེ་བར་མི་བྱའོ་ཞེས་བྱ་བ་ནི་ཆོས་རབ་ཏུ་འབྱེད་པའི་རྣམ་པར་རྟོག་པ་ཡིན་ནོ།།
།།གསོལ་པ།
བཅོམ་ལྡན་འདས་གལ་ཏེ་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
གཟུགས་ཀྱང་མི་དམིགས།
ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་ཡང་མི་དམིགས།
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་བར་དུ་ཡང་མི་དམིགས་ན།
འོ་ན་ཇི་ལྟར་སྦྱིན་པའི་ཕ་རོལ་ཏུ་ཕྱིན་པ་ཡོངས་སུ་རྫོགས་པ་དང་།
ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་།
བཟོད་པའི་ཕ་རོལ་ཏུ་ཕྱིན་པ་དང་།
བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་།
བསམ་གཏན་གྱི་ཕ་རོལ་ཏུ་ཕྱིན་པ་དང་།
ཤེས་རབ་ཀྱི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་བགྱིས་ཤིང་བྱང་ཆུབ་སེམས་དཔའི་སྐྱོན་མ་མཆིས་པར་འཇུག་པར་འགྱུར།
བྱང་ཆུབ་སེམས་དཔའ་སེམས་དཔའ་ཆེན་པོ་[^1169K]སྐྱོན་མ་མཆིས་པར་ཆུད་ནས་སངས་རྒྱས་ཀྱི་ཞིང་ཡོངས་སུ་སྦྱོང་བར་འགྱུར།
སངས་རྒྱས་ཀྱི་ཞིང་ཡོངས་སུ་དག་པར་བགྱིས་ནས།
སེམས་ཅན་ཡོངས་སུ་སྨིན་པར་བགྱིད་པར་འགྱུར།
སེམས་ཅན་ཡོངས་སུ་སྨིན་པར་བགྱིས་ནས་རྣམ་པ་ཐམས་ཅད་མཁྱེན་པ་ཉིད་ཐོབ་པར་བགྱིས་པར་[^1170K]འགྱུར།
རྣམ་པ་ཐམས་ཅད་མཁྱེན་པ་ཉིད་ཐོབ་ནས་ཆོས་ཀྱི་འཁོར་ལོ་བསྐོར་བར་འགྱུར།
ཆོས་ཀྱི་འཁོར་[^1171K]བསྐོར་ནས་སངས་རྒྱས་ཀྱི་ཕྲིན་ལས་སྒྲུབ་པར་འགྱུར།
སངས་རྒྱས་ཀྱི་ཕྲིན་ལས་བསྒྲུབས་ཤིང་སེམས་ཅན་རྣམས་འཁོར་བ་ལས་ཡོངས་སུ་འགྲོལ་བར་འགྱུར།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་བྱང་ཆུབ་སེམས་དཔའ་སེམས་དཔའ་ཆེན་པོ་ནི་གཟུགས་ཀྱི་དོན་དུ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་མི་སྤྱོད་དོ།
།ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པའི་དོན་དུ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་མི་སྤྱོད་དོ།
།སྐྱེ་མཆེད་དང་།
ཁམས་དང་།
རྟེན་ཅིང་འབྲེལ་པར་འབྱུང་བའི་དོན་དུ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་མི་སྤྱོད་དོ།
།ཕ་རོལ་ཏུ་ཕྱིན་པ་ཐམས་ཅད་དང་།
སྟོང་པ་ཉིད་ཐམས་ཅད་དང་།
བྱང་ཆུབ་ཀྱི་ཕྱོགས་ཀྱི་ཆོས་རྣམས་ཀྱི་དོན་དུ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་མི་སྤྱོད་དོ།
།འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་དང་།
མཐར་གྱིས་གནས་པའི་སྙོམས་པར་འཇུག་པ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་རྣམས་ཀྱི་དོན་དུ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་མི་སྤྱོད་དོ།
།དེ་བཞིན་གཤེགས་པའི་སྟོབས་དང་།
མི་འཇིགས་པ་དང་།
སོ་སོ་ཡང་དག་པར་རིག་པ་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་རྣམས་ཀྱི་དོན་དུ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་མི་སྤྱོད་དོ།
།བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་བར་གྱི་དོན་དུ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་མི་སྤྱོད་དོ།
།གསོལ་པ།
བཅོམ་ལྡན་འདས་གང་གི་སླད་དུ་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པ་ལགས།
བཅོམ་ལྡན་འདས་ཀྱིས་བཀའ་སྩལ་པ།
གང་གི་[^1172K]ཕྱིར་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་མི་སྤྱོད་དོ།
།དེ་ཅིའི་ཕྱིར་ཞེ་ན།
དེ་ནི་འདི་ལྟར་ཆོས་ཐམས་ཅད་ནི་མ་བྱས་མ་བསྒྱུར།
མངོན་པར་འདུ་མ་བྱས་པའོ།
།ཤེས་རབ་ཀྱི་ཕ་རོལ་ཏུ་ཕྱིན་པ་ཡང་མ་བྱས་པ་སྟེ།
མངོན་པར་འདུ་མ་བྱས་པའོ།
།བྱང་ཆུབ་ཀྱང་མ་བྱས་མ་བསྒྱུར་མངོན་པར་འདུ་མ་བྱས་པའོ།
།བྱང་ཆུབ་སེམས་དཔའ་ཡང་མ་བྱས་པ་སྟེ།
མངོན་པར་འདུ་མ་བྱས་པའོ[^1173K]།
།རབ་འབྱོར་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོས་མ་བྱས་པ་དང་།
མངོན་པར་འདུ་མ་བྱས་པའི་ཚུལ་གྱིས་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱད་པར་བྱའོ་ཞེས་བྱ་བ་ནི་དངོས་པོའི་ཆེད་དུ་བྱ་བ་བྱེད་པའི་རྣམ་པར་རྟོག་པ་ཡིན་ནོ།།
།།གསོལ་པ།
བཅོམ་ལྡན་འདས་གལ་ཏེ་དེ་ལྟར་ཆོས་ཐམས་ཅད་མ་བགྱིས་པ་སྟེ།
མངོན་པར་འདུ་མ་བགྱིས་པ་ལགས་ན།
འོ་ན་ཇི་ལྟར་ཉན་ཐོས་ཀྱི་ཐེག་པ་དང་།
རང་སངས་རྒྱས་ཀྱི་ཐེག་པ་དང་།
ཐེག་པ་ཆེན་པོ་དང་།
ཐེག་པ་གསུམ་པོ་འདི་དག་རྣམ་པར་དགོད་པར་འགྱུར།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་མ་བྱས་མངོན་པར་འདུ་མ་བྱས་པའི་ཆོས་རྣམས་ལ་ནི་རྣམ་པར་དགོད་པ་གང་ཡང་དམིགས་སུ་མེད་དེ།
མངོན་པར་འདུ་བྱས་པ་དང་།
མངོན་པར་བསམ་པའི་[^1174K]ཆོས་རྣམས་ལ་རྣམ་པར་དགོད་པ་མི་དམིགས་སོ།
།དེ་ཅིའི་ཕྱིར་ཞེ་ན།
འདི་ལྟར་བྱིས་པ་ཐོས་པ་དང་མི་ལྡན་པ་སོ་སོའི་[^1175K]སྐྱེ་བོ་རྣམས་ཕུང་པོ་ལྔ་ལ་མངོན་པར་ཞེན་ཅིང་གཟུགས་ལ་མངོན་པར་ཞེན།
ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་ལ་མངོན་པར་ཞེན།
སྐྱེ་མཆེད་དང་།
ཁམས་དང་།
རྟེན་ཅིང་འབྲེལ་པར་འབྱུང་བ་ལ་མངོན་པར་ཞེན།
ཕ་རོལ་ཏུ་ཕྱིན་པ་ཐམས་ཅད་དང་།
སྟོང་པ་ཉིད་ཐམས་ཅད་དང་།
བྱང་ཆུབ་ཀྱི་ཕྱོགས་ཀྱི་ཆོས་རྣམས་ལ་མངོན་པར་ཞེན།
འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་དང་།
མཐར་གྱིས་གནས་པའི་སྙོམས་པར་འཇུག་པ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་རྣམས་ལ་མངོན་པར་ཞེན།
སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་རྣམས་ལ་མངོན་པར་ཞེན།
རྣམ་པ་ཐམས་ཅད་མཁྱེན་པ་ཉིད་ཀྱི་བར་ལ་མངོན་པར་ཞེན་ནས།
གཟུགས་ཀྱིས་[^1176K]རློམ་སེམས་སུ་བྱེད་ཅིང་གཟུགས་སུ་དམིགས་སོ།
།ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པས་རློམ་སེམས་སུ་བྱེད་ཅིང་རྣམ་པར་ཤེས་པར་[^1177K]དམིགས་སོ།
།སྐྱེ་མཆེད་དང་།
ཁམས་དང་།
རྟེན་ཅིང་འབྲེལ་པར་འབྱུང་བས་རློམ་སེམས་སུ་བྱེད་ཅིང་རྟེན་ཅིང་འབྲེལ་པར་འབྱུང་བར་དམིགས་སོ།
།ཕ་རོལ་ཏུ་ཕྱིན་པ་ཐམས་ཅད་དང་།
སྟོང་པ་ཉིད་ཐམས་ཅད་དང་།
བྱང་ཆུབ་ཀྱི་ཕྱོགས་ཀྱི་ཆོས་ཀྱིས་རློམ་སེམས་སུ་བྱེད་ཅིང་བྱང་ཆུབ་ཀྱི་ཕྱོགས་ཀྱི་ཆོས་སུ་དམིགས་སོ།
།འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་དང་།
མཐར་གྱིས་གནས་པའི་སྙོམས་པར་འཇུག་པ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོས་རློམ་སེམས་སུ་བྱེད་ཅིང་གཟུངས་ཀྱི་སྒོར་དམིགས་སོ།
།སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་རྣམས་ཀྱིས་རློམ་སེམས་སུ་བྱེད་ཅིང་སངས་རྒྱས་ཀྱི་ཆོས་མ་འདྲེས་པར་དམིགས་སོ།
།བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་བར་གྱིས་རློམ་སེམས་སུ་བྱེད་ཅིང་།
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་དམིགས་ཏེ།
དེ་འདི་སྙམ་དུ་བདག་གིས་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་བྱའོ།
།བདག་གིས་སེམས་ཅན་རྣམས་འཁོར་བ་ལས་སྒྲོལ་བར་བྱའོ་སྙམ་དུ་སེམས་ཤིང་དེ་འདི་སྙམ་དུ་[^1178K]ཡང་དག་པ་མ་ཡིན་པར་རྣམ་པར་རྟོག་གོ།
།དེ་ཅིའི་ཕྱིར་ཞེ་ན།
རབ་འབྱོར་དེ་ནི་འདི་ལྟར་གཟུགས་དང་།
ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་དང་།
སྐྱེ་མཆེད་དང་།
ཁམས་དང་།
རྟེན་ཅིང་འབྲེལ་པར་འབྱུང་བ་དང་།
ཕ་རོལ་ཏུ་ཕྱིན་པ་ཐམས་ཅད་དང་།
སྟོང་པ་ཉིད་ཐམས་ཅད་དང་།
བྱང་ཆུབ་ཀྱི་ཕྱོགས་ཀྱི་ཆོས་དང་།
འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་དང་།
མཐར་གྱིས་གནས་པའི་སྙོམས་པར་འཇུག་པ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་དང་།
སྟོབས་བཅུ་དང་།
མི་འཇིགས་པ་དང་།
སོ་སོ་ཡང་དག་པར་རིག་པ་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་དང་།
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ནི་སངས་རྒྱས་ཀྱི་སྤྱན་ལྔས་ཀྱང་མ་དམིགས་ན།
སྐྱེས་བུ་གླེན་པ་ལོང་བ་མིག་མེད་པ་དེ་དག་ནི།
སེམས་ཅན་རྣམས་འཁོར་བ་ལས་སྒྲོལ་བར་འདོད་དོ།
།གསོལ་པ།
བཅོམ་ལྡན་འདས་དེ་ལྟར་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀྱི་སྤྱན་ལྔས་ཀྱང་སེམས་ཅན་གང་[^1179K]འཁོར་བ་ལས་ཡོངས་སུ་སྒྲོལ་བར་བགྱི་བ་དེ་ལྟ་བུ་མ་གཟིགས་ན།
།བཅོམ་ལྡན་འདས་འོ་ན་ཇི་ལྟར་བཅོམ་ལྡན་འདས་ཀྱིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་ནས་སེམས་ཅན་རྣམས་ཡང་དག་པར་ངེས་པ་དང་།
མ་ངེས་པ་དང་།
ལོག་པར་ངེས་པའི་ཕུང་པོ་གསུམ་དུ་ལུང་བསྟན་པ་མཛད།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་ངས་ནི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་[^1180K]མངོན་པར་རྫོགས་པར་སངས་རྒྱས་ནས་ཡང་དག་པར་ངེས་པ་དང་།
མ་ངེས་པ་དང་།
ལོག་པར་ངེས་པའི་སེམས་ཅན་གང་ཡང་མ་དམིགས་ཏེ།
རབ་འབྱོར་འོན་ཀྱང་སེམས་ཅན་དངོས་པོ་མེད་པ་ལ་དངོས་པོར་འདུ་ཤེས་པ་དེ་དག་ཡང་དག་པ་མ་ཡིན་པ་འཛིན་པ་ལས་གདོན་པ་འདི་ནི་འཇིག་རྟེན་གྱི་ཐ་སྙད་དུའོ།
།དོན་དམ་པར་ནི་མ་ཡིན་ནོ།
།གསོལ་པ།
བཅོམ་ལྡན་འདས་ཀྱིས་དོན་དམ་པ་ལ་བཞུགས་ཏེ།
།བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་སམ།
བཅོམ་ལྡན་འདས་ཀྱིས་བཀའ་སྩལ་པ།
དེ་ནི་མ་ཡིན་ནོ།
།གསོལ་པ།
བཅོམ་ལྡན་འདས་[^1181K]འོ་ན་ཕྱིན་ཅི་ལོག་ལ་བཞུགས་ཏེ།
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་སམ།
བཅོམ་ལྡན་འདས་ཀྱིས་བཀའ་སྩལ་པ།
དེ་ནི་མ་ཡིན་ནོ།
།གསོལ་པ།
བཅོམ་ལྡན་འདས་གལ་ཏེ་དེ་ལྟར་དོན་དམ་པ་ལ་བཞུགས་ཏེ།
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་པའང་མ་ལགས་ལ།
ཕྱིན་ཅི་ལོག་ལ་བཞུགས་ཏེ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་པ་ཡང་མ་ལགས།
བཅོམ་ལྡན་འདས་དེ་བཞིན་གཤེགས་པས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་མ་རྒྱས་པའམ་གཅིག་ཏུ་མི་འགྱུར་རམ།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀྱིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་ཏེ།
དེ་ཡང་འདུས་བྱས་ཀྱི་ཁམས་དང་འདུས་མ་བྱས་ཀྱི་ཁམས་གང་ལ་ཡང་གནས་ཏེ།
མངོན་པར་རྫོགས་པར་སངས་རྒྱས་པ་མ་ཡིན་ནོ།
།རབ་འབྱོར་འདི་ལྟ་སྟེ་དཔེར་ན་དེ་བཞིན་གཤེགས་པའི་སྤྲུལ་པ་ནི་འདུས་བྱས་ཀྱི་ཁམས་སམ།
འདུས་མ་བྱས་ཀྱི་ཁམས་གང་ལ་ཡང་གནས་པ་མ་ཡིན་ཏེ།
འོན་ཀྱང་དེ་བཞིན་གཤེགས་པའི་སྤྲུལ་པ་དེ་ནི་འགྲོ་ཞིང་འོང་བ་དང་གནས་ཤིང་འདུག་པ་ཡང་ཡོད་དོ།
།དེས་གལ་ཏེ་སྦྱིན་པའི་ཕ་རོལ་ཏུ་ཕྱིན་པ་ལ་སྤྱད།
ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་།
བཟོད་པའི་ཕ་རོལ་ཏུ་ཕྱིན་པ་དང་།
བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་།
བསམ་གཏན་གྱི་ཕ་རོལ་ཏུ་ཕྱིན་པ་དང་།
ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱད།
ནང་སྟོང་པ་ཉིད་ལ་སྤྱད།
དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་བར་ལ་སྤྱད།
དྲན་པ་ཉེ་བར་གཞག་པ་བཞི་དང་།
ཡང་དག་པར་སྤོང་བ་བཞི་དང་།
རྫུ་འཕྲུལ་གྱི་རྐང་པ་བཞི་དང་།
དབང་པོ་ལྔ་དང་།
སྟོབས་ལྔ་དང་།
བྱང་ཆུབ་ཀྱི་ཡན་ལག་བདུན་དང་།
འཕགས་པའི་ལམ་ཡན་ལག་བརྒྱད་པ་ལ་བསྒོམས[^1182K]།
འཕགས་པའི་བདེན་པ་བཞི་ལ་བསྒོམས།
བསམ་གཏན་བཞི་ལ་ཉེ་བར་བསྒྲུབས་ཏེ་གནས།
ཚད་མེད་པ་བཞི་དང་།
གཟུགས་མེད་པའི་སྙོམས་པར་འཇུག་པ་བཞི་དང་།
རྣམ་པར་ཐར་པ་བརྒྱད་དང་།
མཐར་གྱིས་གནས་པའི་སྙོམས་པར་འཇུག་པ་དགུ་དང་།
སྟོང་པ་ཉིད་ཀྱི་ཏིང་ངེ་འཛིན་དང་།
མཚན་མ་མེད་པའི་ཏིང་ངེ་འཛིན་དང་།
སྨོན་པ་མེད་པའི་ཏིང་ངེ་འཛིན་ལ་ཉེ་བར་བསྒྲུབས་ཏེ་གནས་སོ།
།མངོན་པར་ཤེས་པ་རྣམས་དང་།
ཏིང་ངེ་འཛིན་རྣམས་དང་།
གཟུངས་ཀྱི་སྒོ་རྣམས་ལ་མངོན་པར་བསྒྲུབས།
དེ་བཞིན་གཤེགས་པའི་སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་བསྒོམས་ནས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་པར་འགྱུར་ལ།
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་ནས་ཆོས་ཀྱི་འཁོར་ལོ་བསྐོར་ཏེ།
དེ་ལྟར་ཆོས་ཀྱི་འཁོར་ལོ་བསྐོར་ནས།
སེམས་ཅན་ཚད་མེད་དཔག་ཏུ་མེད་པ་མངོན་པར་སྤྲུལ་ཏེ་ཕུང་པོ་གསུམ་དུ་ལུང་བསྟན་ན།
རབ་འབྱོར་དེ་ཇི་སྙམ་དུ་སེམས་སྤྲུལ་པ་དེས་སེམས་ཅན་གང་ཡང་ཕུང་པོ་གསུམ་དུ་[^1183K]བསྟན་པ་ཡོད་དམ།
གསོལ་པ།
བཅོམ་ལྡན་འདས་དེ་ནི་མ་ལགས་སོ།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་བཞིན་དུ་དེ་བཞིན་གཤེགས་པས་ཆོས་ཐམས་ཅད་སྤྲུལ་པ་ལྟ་བུར་མཁྱེན་བཞིན་དུ་[^1184K]ཐུགས་སུ་ཆུད་དེ།
སྤྲུལ་པ་ལྟ་བུར་མཁྱེན་ནས་སེམས་ཅན་གང་ཡང་དམིགས་པ་མེད་དོ།
།བཏུལ་བ་[^1185K]མེད་དོ།
།རབ་འབྱོར་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོས་འདི་ལྟ་སྟེ།
དེ་བཞིན་གཤེགས་པའི་སྤྲུལ་པ་ལྟར་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱད་པར་བྱའོ།
།གསོལ་པ།
བཅོམ་ལྡན་འདས་གལ་ཏེ་ཆོས་ཐམས་ཅད་སྤྲུལ་པ་ལྟ་བུ་ལགས་ན།
དེ་བཞིན་གཤེགས་པ་དང་སྤྲུལ་པ་ལྟ་བུ་ལ་[^1186K]ཁྱད་པར་དང་བྱེ་བྲག་ཅི་ཞིག་མཆིས་ཅི་ལས་དགོངས་པ་ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་བཞིན་གཤེགས་པ་དང་སྤྲུལ་པ་ལ་ཁྱད་པར་དང་བྱེ་བྲག་གང་ཡང་མི་དམིགས་ཏེ།
རབ་འབྱོར་དེ་བཞིན་གཤེགས་པ་དང་སྤྲུལ་པ་ལ་ནི་ཁྱད་པར་མེད་དོ།
།དེ་ཅིའི་ཕྱིར་ཞེ་ན།
རབ་འབྱོར་དེ་ནི་འདི་ལྟར་དེ་བཞིན་གཤེགས་པས་ཕྲིན་ལས་གང་མཛད་པའི་ལས་དེ་ནི་སྤྲུལ་པའང་བྱེད་དོ།
།གསོལ་པ།
བཅོམ་ལྡན་འདས་ཅི་ལགས་[^1187K]དེ་བཞིན་གཤེགས་པ་མི་བཞུགས་ན་སྤྲུལ་པ་ལས་བགྱིད་པར་འགྱུར་རམ།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་བྱེད་དོ།
།གསོལ་པ།[^1188K]བཅོམ་ལྡན་འདས་དེ་བཞིན་གཤེགས་པ་མི་བཞུགས་ན་ཇི་ལྟར་སྤྲུལ་པ་ལས་བགྱིད་པར་འགྱུར།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་འདི་ལྟ་སྟེ་དཔེར་ན།
དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཞི་བའི་བློ་གྲོས་ཀྱིས།
བྱང་ཆུབ་སེམས་དཔའ་མ་གཟིགས་ནས།
།དེ་བཞིན་གཤེགས་པའི་སྐུ་སྤྲུལ་ཏེ།
།ཡོངས་སུ་མྱ་ངན་ལས་འདས་སོ།
།སྤྲུལ་པ་དེས་དེའི་ཕྱིར་[^1189K]ནི་བསྐལ་པ་གཅིག་ཏུ་སངས་རྒྱས་ཀྱི་བྱ་བ་བྱས་ཏེ།
དེའི་རྗེས་ལ་བྱང་ཆུབ་སེམས་དཔའ་སེམས་དཔའ་ཆེན་པོ་ལུང་བསྟན་ནས་ཡོངས་སུ་མྱ་ངན་ལས་འདས་པར་གྲགས་ཀྱང་སྤྲུལ་པ་དེ་ལ་སྐྱེ་བའམ།
ཡོངས་སུ་མྱ་ངན་ལས་འདའ་བ་གང་ཡང་མེད་དེ།
རབ་འབྱོར་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོས་འདི་ལྟ་སྟེ།
ཆོས་ཐམས་ཅད་སྤྲུལ་པ་ལྟ་བུར་ཡིད་ཆེས་པར་བྱས་ཤིང་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པར་བྱའོ་ཞེས་བྱ་བ་ནི་ཐེག་པ་གསུམ་གྱིས་ངེས་པར་འབྱུང་བའི་རྣམ་པར་རྟོག་པ་ཡིན་ནོ།།
།།གསོལ་པ།
བཅོམ་ལྡན་འདས་གལ་ཏེ་དེ་ལྟར་སྤྲུལ་པ་དང་།
དེ་བཞིན་གཤེགས་པ་ལ་ཁྱད་པར་མ་མཆིས་ན་ཡོན་ཡོངས་སུ་དག་པར་ཡང་ཇི་ལྟར་འགྱུར།
བཅོམ་ལྡན་འདས་སེམས་ཅན་བསོད་ནམས་འཚལ་བ་དང་།
མྱ་ངན་ལས་འདས་པ་དོན་དུ་གཉེར་བ་འདི་དག་གིས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ལ་ཡོན་ཕུལ་ན་དེ་ནི་སེམས་ཅན་དེ་དག་ཕུང་པོ་མ་ལུས་པའི་[^1190K]དབྱིངས་སུ་ཡོངས་སུ་མྱ་ངན་ལས་འདས་པར་མ་གྱུར་གྱི་བར་དུ་ནམ་ཡང་བས་པར་མི་འགྱུར་ན།
བཅོམ་ལྡན་འདས་ཅི་ལགས།
དེ་བཞིན་གཤེགས་པའི་སྤྲུལ་པ་ལ་ཡོན་ཕུལ་ན་ཡང་སེམས་ཅན་དེ་དག་ཕུང་པོ་མ་ལུས་པའི་མྱ་ངན་ལས་འདས་པའི་དབྱིངས་སུ་ཡོངས་སུ་མྱ་ངན་ལས་འདས་པར་མ་གྱུར་གྱི་བར་དུ་ནམ་ཡང་བས་པར་མི་འགྱུར་བ་ལགས་སམ།
[^1191K]བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་ཆོས་ཉིད་[^1192K]གང་གིས་དེ་བཞིན་གཤེགས་པ་ལྷ་དང་བཅས་པའི་འཇིག་རྟེན་གྱི་ཡོན་གྱི་གནས་སུ་གྱུར་པའི་ཆོས་ཉིད་དེ་ཉིད་ཀྱིས་སྤྲུལ་པ་ཡང་ལྷ་དང་བཅས་པའི་འཇིག་རྟེན་གྱི་ཡོན་གྱི་གནས་སོ།
།རབ་འབྱོར་དེ་བཞིན་གཤེགས་པ་ལ་ཡོན་ཕུལ་བ་[^1193K]ལྟ་ཞོག་སྟེ།
དེ་བཞིན་གཤེགས་པའི་སྤྲུལ་པ་ལ་ཡོན་ཕུལ་བ་ལྟ་ཡང་ཞོག་གི
།རབ་འབྱོར་རིགས་ཀྱི་བུའམ་རིགས་ཀྱི་བུ་མོ་གང་ལ་ལས་བྱམས་པ་དང་ལྡན་པས་དེ་བཞིན་གཤེགས་པ་ཡིད་ལ་བྱས་ན།
དེ་ཐམས་ཅད་དགེ་བའི་རྩ་བ་དེའི་མཐར་མ་ཕྱིན་པར་སྡུག་བསྔལ་གྱི་མཐར་ཕྱིན་པར་འགྱུར་རོ།
།རབ་འབྱོར་བྱམས་པ་དང་ལྡན་པའི་ཡིད་ལ་བྱེད་པ་ལྟ་ཞོག་གི
།རབ་འབྱོར་རིགས་ཀྱི་བུའམ་རིགས་ཀྱི་བུ་མོ་[^1194K]གང་ལ་ལ་ཞིག་དེ་བཞིན་གཤེགས་པ་ཡིད་ལ་བྱས་ཤིང་།
ནམ་མཁའ་ལ་མེ་ཏོག་འཐོར་ན་དེ་དག་ཐམས་ཅད་ཀྱང་དགེ་བའི་རྩ་བ་དེའི་མཐར་མ་ཕྱིན་པར་སྡུག་བསྔལ་གྱི་མཐར་ཕྱིན་པར་འགྱུར་རོ།
།རབ་འབྱོར་བྱམས་པ་དང་ལྡན་པའི་ཡིད་ལ་བྱེད་པ་ལྟ་ཞོག་སྟེ[^1195K]།
།ནམ་མཁའ་ལ་མེ་ཏོག་འཐོར་བ་ལྟ་ཡང་ཞོག་གི[^1196K]།རབ་འབྱོར་རིགས་ཀྱི་བུའམ་རིགས་ཀྱི་བུ་མོ་གང་ལ་ལ་ཞིག་སངས་རྒྱས་ལ་ཕྱག་འཚལ་ལོ་ཞེས་བརྗོད་ན་དེ་དག་ཐམས་ཅད་ཀྱང་རིམ་གྱིས་སྡུག་བསྔལ་གྱི་མཐར་ཕྱིན་པར་འགྱུར་ཏེ།
རབ་འབྱོར་དེ་བཞིན་གཤེགས་པ་ལ་ཡོན་བསྟབས་པ་དང་སྤྲུལ་པ་ལ་ཡོན་བསྟབས་པ་ནི་དེ་ལྟར་དོན་ཆེ་ཞིང་དེ་ལྟར་[^1197K]ཕན་ཡོན་ཆེའོ།
།རབ་འབྱོར་རྣམ་གྲངས་དེས་ན་ཆོས་རྣམས་[^1198K]ཀྱི་ཆོས་ཉིད་བརྩོན་པར་བྱས་ན་དེ་བཞིན་གཤེགས་པ་དང་དེ་བཞིན་གཤེགས་པའི་སྤྲུལ་པ་ལ་བྱེ་བྲག་གང་ཡང་མེད་པར་རིག་པར་བྱའོ་ཞེས་བྱ་བ་ནི་ཡོན་མ་དག་པའི་རྣམ་པར་རྟོག་པ་ཡིན་ནོ།།
།།རབ་འབྱོར་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོས་ཆོས་རྣམས་ཀྱི་ཆོས་ཉིད་ཁོང་དུ་ཆུད་པར་བྱས་ཤིང་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱད་པར་བྱའོ།
།ཆོས་རྣམས་ཀྱི་ཆོས་ཉིད་དེ་ཡང་རྣམ་པར་དཀྲུག་པར་མི་བྱ་སྟེ།
འདི་ནི་ཤེས་རབ་ཀྱི་ཕ་རོལ་ཏུ་ཕྱིན་པའོ།
།འདི་ནི་ཤེས་རབ་ཀྱི་ཕ་རོལ་ཏུ་ཕྱིན་པའི་ཆོས་ཉིད་དོ་ཞེས་རྣམ་པར་དཀྲུག་པར་མི་བྱའོ།
།འདི་ནི་བསམ་གཏན་གྱི་ཕ་རོལ་ཏུ་ཕྱིན་པ་དང་།
བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་།
བཟོད་པའི་ཕ་རོལ་ཏུ་ཕྱིན་པ་དང་།
ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་།
སྦྱིན་པའི་ཕ་རོལ་ཏུ་ཕྱིན་པའོ།
།འདི་ནི་སྦྱིན་པའི་ཕ་རོལ་ཏུ་ཕྱིན་པའི་ཆོས་ཉིད་དོ་ཞེས་རྣམ་པར་དཀྲུག་པར་མི་བྱའོ།
།འདི་ནི་ནང་སྟོང་པ་ཉིད་དོ།
།འདི་ནི་ནང་སྟོང་པ་ཉིད་ཀྱི་ཆོས་ཉིད་དོ་ཞེས་རྣམ་པར་དཀྲུག་པར་[^1199K]མི་བྱའོ།
།འདི་ནི་དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་བར་རོ།
།འདི་ནི་དངོས་པོ་མེད་པའི་ངོ་བོ་ཉིད་སྟོང་པ་ཉིད་[^1200K]ཀྱི་ཆོས་ཉིད་དོ་ཞེས་བྱ་བར་རྣམ་པར་དཀྲུག་པར་མི་བྱའོ།
།འདི་ནི་དྲན་པ་ཉེ་བར་གཞག་པ་རྣམས་སོ།
།འདི་ནི་དྲན་པ་ཉེ་བར་གཞག་པ་རྣམས་ཀྱི་ཆོས་ཉིད་དོ་ཞེས་རྣམ་པར་དཀྲུག་པར་མི་བྱའོ།
།འདི་ནི་ཡང་དག་པར་སྤོང་བ་དང་།
རྫུ་འཕྲུལ་གྱི་རྐང་པ་དང་།
དབང་པོ་དང་།
སྟོབས་དང་།
བྱང་ཆུབ་ཀྱི་ཡན་ལག་དང་།
འཕགས་པའི་ལམ་ཡན་ལག་བརྒྱད་པའོ།
།འདི་ནི་འཕགས་པའི་ལམ་ཡན་ལག་བརྒྱད་པའི་ཆོས་ཉིད་དོ་ཞེས་རྣམ་པར་དཀྲུག་པར་མི་བྱའོ།
།འདི་ནི་སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་ཀྱི་བར་རོ།
།འདི་ནི་སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་ཀྱི་ཆོས་ཉིད་དོ་ཞེས་རྣམ་པར་དཀྲུག་པར་མི་བྱའོ།
།འདི་ནི་རྣམ་པ་ཐམས་ཅད་མཁྱེན་པ་ཉིད་དོ།
།འདི་ནི་རྣམ་པ་ཐམས་ཅད་མཁྱེན་པ་ཉིད་ཀྱི་ཆོས་ཉིད་དོ་ཞེས་རྣམ་པར་དཀྲུག་པར་མི་བྱའོ།
།གསོལ་པ།
བཅོམ་ལྡན་འདས་གལ་ཏེ་དེ་ལྟར་ཆོས་རྣམས་ཀྱི་ཆོས་ཉིད་རྣམ་པར་དཀྲུག་པར་མི་བགྱི་བ་ལགས་ན།
དེ་ལ་དེ་བཞིན་གཤེགས་པས་འདི་ནི་གཟུགས་སོ།
།འདི་ནི་ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པའོ།
།འདི་ནི་སྐྱེ་མཆེད་དོ།
།འདི་ནི་ཁམས་སོ།
།འདི་ནི་རྟེན་ཅིང་འབྲེལ་པར་འབྱུང་བའོ།
།འདི་ནི་ཕ་རོལ་ཏུ་ཕྱིན་པ་རྣམས་སོ།
།འདི་ནི་སྟོང་པ་ཉིད་རྣམས་སོ།
།འདི་ནི་བྱང་ཆུབ་ཀྱི་ཕྱོགས་ཀྱི་ཆོས་རྣམས་སོ།
།འདི་ནི་སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་ཀྱི་བར་རོ།
།འདི་ནི་རྣམ་པ་ཐམས་ཅད་མཁྱེན་པ་ཉིད་ཀྱི་བར་རོ་ཞེས་བྱ་བར་བསྟན་པར་མཛད་པ་དེ་[^1201K]ན་བཅོམ་ལྡན་འདས་ཀྱིས་ཆོས་རྣམས་ཀྱི་ཆོས་ཉིད་རྣམ་པར་དཀྲུག་པར་[^1202K]མ་གྱུར་ཏམ།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་ནི་མ་ཡིན་ཏེ་ངས་ཇི་ལྟར་ན་གཞན་རྣམས་[^1203K]ཁོང་དུ་ཆུད་པར་འགྱུར་རོ་ཞེས་མིང་དང་མཚན་མས་ཆོས་རྣམས་ཀྱི་ཆོས་ཉིད་དེ་དག་བསྟན་ཞིང་ཆོས་རྣམས་བརྗོད་ཀྱི།
ཆོས་རྣམས་ཀྱི་ཆོས་ཉིད་རྣམ་པར་དཀྲུག་པ་[^1204K]མེད་དོ།
།གསོལ་པ།
བཅོམ་ལྡན་འདས་གལ་ཏེ་གཞན་རྣམས་ཁོང་དུ་ཆུད་པར་བགྱི་བའི་སླད་དུ་བཅོམ་ལྡན་འདས་ཀྱིས་མིང་དང་མཚན་མས་ཆོས་རྣམས་ཀྱི་ཆོས་ཉིད་དེ་དག་བསྟན་ཏེ་ཆོས་རྣམས་བརྗོད་པ་མཛད་ན།
བཅོམ་ལྡན་འདས་ཆོས་ཐམས་ཅད་མིང་མ་མཆིས་ཤིང་མཚན་མ་མ་མཆིས་པ་ལ་ཇི་ལྟར་མིང་དང་མཚན་མས་ཐ་སྙད་དུ་མཛད་ཅེས་བྱ་བ་ནི་སྤྱོད་པ་རྣམ་པར་འཁྲུགས་པའི་རྣམ་པར་རྟོག་པ་ཡིན་ནོ[^1205K]།
།འདི་དག་གིས་ནི་འཛིན་པའི་རྟོག་པ་དང་པོ་རྣམ་པ་དགུ་གསུངས་སོ།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་ཐ་སྙད་ནི་མིང་དང་མཚན་མའམ་མངོན་པར་ཞེན་པ་མ་ཡིན་ཏེ།
རབ་འབྱོར་འདིར་མིང་དང་[^1206K]ཐ་སྙད་དུ་བྱེད་པ་[^1207K]མ་ཡིན་ཞིང་མཚན་མ་དང་མངོན་པར་ཞེན་པ་ལ་ཐ་སྙད་དུ་བྱེད་པ་[^1208K]ཡང་མ་ཡིན་ནོ།
།རབ་འབྱོར་དེ་བཞིན་གཤེགས་པའམ།
ཉན་ཐོས་ནི་མིང་ངམ་མཚན་མ་ལ་མངོན་པར་མི་ཞེན་ཏོ།
།རབ་འབྱོར་མིང་ནི་མིང་ལ་མངོན་པར་མི་ཞེན་ཏོ།
།མཚན་མ་ནི་མཚན་མ་ལ་[^1209K]མངོན་པར་མི་ཞེན་ཏོ།
།རབ་འབྱོར་གལ་ཏེ་མིང་ལ་མངོན་པར་ཆགས་པར་འགྱུར་རམ།
མཚན་མ་ལ་མངོན་པར་ཆགས་པར་འགྱུར་ན་ནི་སྟོང་པ་ཉིད་ཀྱང་སྟོང་པ་ཉིད་ལ་མངོན་པར་ཆགས་པར་འགྱུར་རོ།
།མཚན་མ་མེད་པ་ཡང་མཚན་མ་མེད་པ་ལ་མངོན་པར་ཆགས་པར་འགྱུར་རོ།
།སྨོན་པ་མེད་པ་ཡང་སྨོན་པ་མེད་པ་ལ་མངོན་པར་ཆགས་པར་འགྱུར་རོ།
།དེ་བཞིན་ཉིད་ཀྱང་དེ་བཞིན་ཉིད་ལ་མངོན་པར་ཆགས་པར་འགྱུར་རོ།
།ཡང་དག་པའི་མཐའ་ཡང་ཡང་དག་པའི་མཐའ་ལ་མངོན་པར་ཆགས་པར་འགྱུར་རོ།
།ཆོས་ཀྱི་དབྱིངས་ཀྱང་ཆོས་ཀྱི་དབྱིངས་ལ་མངོན་པར་ཆགས་པར་འགྱུར་རོ།
།འདུས་མ་བྱས་ཀྱང་འདུས་མ་བྱས་ལ་མངོན་པར་ཆགས་པར་འགྱུར་ཏེ།
ཆོས་འདི་དག་ཐམས་ཅད་ཀྱང་མིང་ཙམ་དུ་ཟད་པས་ན་དེ་དག་ནི་མིང་ཙམ་ལ་གནས་པ་མེད་དོ།
།རབ་འབྱོར་དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོས་མིང་དང་མཚན་མ་ཙམ་ལ་གནས་ཏེ།
ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱད་པར་བྱ་སྟེ་དེ་ལ་མངོན་པར་ཆགས་པར་མི་བྱའོ།
།གསོལ་པ།
བཅོམ་ལྡན་འདས་གལ་ཏེ་དེ་ལྟར་འདུས་བྱས་འདི་དག་ཐམས་ཅད་མིང་དང་མཚན་མ་ཙམ་དུ་བས་པ་ལགས་ན་བྱང་ཆུབ་སེམས་དཔའ་སེམས་དཔའ་ཆེན་པོ་དེ་དག་གང་གི་[^1210K]དོན་དུ་བྱང་ཆུབ་ཏུ་སེམས་བསྐྱེད་ཅིང་།
བྱང་ཆུབ་ཏུ་སེམས་བསྐྱེད་ནས་འདུ་བྱེད་རྣམ་པ་དུ་མ་ཉམས་སུ་མྱོང་བར་བགྱིད་པ་དང་བྱང་ཆུབ་སེམས་དཔའི་སྤྱད་པ་[^1211K]སྤྱོད་པ་ལགས།
བྱང་ཆུབ་སེམས་དཔའི་སྤྱད་པ་སྤྱོད་ཅིང་སྦྱིན་པ་སྣ་ཚོགས་ཡོངས་སུ་གཏོང་བ་དང་།
ཚུལ་ཁྲིམས་སྲུང་བ་[^1212K]དང་།
བཟོད་པ་སྒྲུབ་པ་དང་།
བརྩོན་འགྲུས་རྩོམ་པ་དང་།
ཏིང་ངེ་འཛིན་ལ་སྙོམས་པར་འཇུག་པ་དང་།
ཤེས་རབ་སྒོམ་པ་[^1213K]དང་།
སྟོང་པ་ཉིད་ཐམས་ཅད་ལ་སྤྱོད་པ་དང་།
དྲན་པ་ཉེ་བར་གཞག་པ་རྣམས་ལ་སྤྱོད་པ་དང་།
ཡང་དག་པར་སྤོང་བ་དང་།
རྫུ་འཕྲུལ་གྱི་རྐང་པ་དང་།
དབང་པོ་དང་།
སྟོབས་དང་།
བྱང་ཆུབ་ཀྱི་ཡན་ལག་དང་།
འཕགས་པའི་ལམ་ཡན་ལག་བརྒྱད་པ་ལ་སྤྱོད་པ་དང་།
འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་བརྒྱད་དང་།
མཐར་གྱིས་གནས་པའི་སྙོམས་པར་འཇུག་པ་དགུ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་རྣམས་ལ་སྤྱོད་པ་དང་།
དེ་བཞིན་གཤེགས་པའི་སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་ལ་སྤྱོད་པ་ལགས།།
།།བམ་པོ་དྲུག་ཅུ་པ།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་[^1214K]དེ་སྐད་དུ་གལ་ཏེ་འདུས་བྱས་ཐམས་ཅད་མིང་དང་མཚན་མ་ཙམ་དུ་ཟད་ན།
འོ་ན་གང་གི་དོན་དུ་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་བྱང་ཆུབ་སེམས་དཔའི་སྤྱད་པ་སྤྱོད་ཅེས་ཟེར་བ་ནི།
རབ་འབྱོར་དེ་ལྟར་འདུས་བྱས་ཐམས་ཅད་མིང་དང་མཚན་མ་ཙམ་དུ་ཟད་དེ།
མིང་ཡང་མིང་གིས་སྟོང་།
མཚན་མ་ཡང་མཚན་མས་སྟོང་པས་ན་དེའི་ཕྱིར་བྱང་ཆུབ་སེམས་དཔའ་སེམས་དཔའ་ཆེན་པོ་བྱང་ཆུབ་སེམས་དཔའི་སྤྱད་པ་སྤྱོད་ཅིང་རྣམ་པ་ཐམས་ཅད་མཁྱེན་པ་ཉིད་ཐོབ་པར་བྱེད་དོ།
།རྣམ་པ་ཐམས་ཅད་མཁྱེན་པ་ཉིད་ཐོབ་ནས་ཆོས་ཀྱི་འཁོར་ལོ་བསྐོར་རོ།
།ཆོས་ཀྱི་འཁོར་ལོ་བསྐོར་ནས་སེམས་ཅན་རྣམས་ཐེག་པ་གསུམ་གྱི་[^1215K]ཡོངས་སུ་མྱ་ངན་ལས་ཟློ་སྟེ།
མིང་དང་མཚན་མ་དེ་ལ་སྐྱེ་བ་དང་།
འཇིག་པ་དང་གནས་པ་དང་གནས་པ་ལས་གཞན་དུ་འགྱུར་བ་མི་དམིགས་སོ་ཞེས་བྱ་བ་ནི་འཛིན་པའི་རྟོག་པ་གཉིས་པ་སྤྱིར་ཉེ་བར་དགོད་པ་ཡིན་ནོ།།
།།གསོལ་པ།
བཅོམ་ལྡན་འདས་རྣམ་པ་ཐམས་ཅད་མཁྱེན་པ་ཉིད་རྣམ་པ་ཐམས་ཅད་མཁྱེན་པ་ཉིད་ཅེས་གསུང་ངམ།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་རྣམ་པ་ཐམས་ཅད་མཁྱེན་པ་ཉིད་རྣམ་པ་ཐམས་ཅད་མཁྱེན་པ་ཉིད་ཅེས་སྨྲའོ།
།གསོལ་པ།
བཅོམ་ལྡན་འདས་དེ་བཞིན་གཤེགས་པས་ཐམས་ཅད་ཤེས་པ་ཉིད་གསུངས་[^1216K]ལ།
ལམ་གྱི་རྣམ་པ་[^1217K]ཤེས་པ་ཉིད་ཅེས་མདོར་གསུངས་པ་[^1218K]དང་།
རྣམ་པ་ཐམས་ཅད་མཁྱེན་པ་ཉིད་ཀྱང་དེ་བཞིན་གཤེགས་པས་གསུངས་ན།
བཅོམ་ལྡན་འདས་ཐམས་ཅད་མཁྱེན་པ་ཉིད་དེ་གསུམ་ལ་ཁྱད་པར་ནི་ཅི་ཞིག་མཆིས།
བྱེ་བྲག་ནི་ཅི་ཞིག་མཆིས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་རྣམ་པ་ཐམས་ཅད་མཁྱེན་པ་ཉིད་ནི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ཀྱི་ཡིན་ནོ།
།ལམ་གྱི་རྣམ་པ་ཤེས་པ་ཉིད་ནི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་ཡིན་ནོ།
།ཐམས་ཅད་ཤེས་པ་ཉིད་ནི་ཉན་ཐོས་དང་རང་སངས་རྒྱས་རྣམས་ཀྱི་ཡིན་ནོ།
།རབ་འབྱོར་གྱིས་[^1219K]གསོལ་པ།
བཅོམ་ལྡན་འདས་ཅིའི་སླད་དུ་རྣམ་པ་ཐམས་ཅད་མཁྱེན་པ་ཉིད་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ཀྱི་ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་འདི་ལྟར་རྣམ་པ་གང་དག་དང་།
རྟགས་གང་དག་[^1220K]དང་།
མཚན་མ་གང་དག་གིས་ཆོས་རྣམས་བརྗོད་པར་བྱ་བའི་རྣམ་པ་དེ་དག་དང་།
རྟགས་དེ་དག་དང་།
མཚན་མ་དེ་དག་དེ་བཞིན་གཤེགས་པས་ཐུགས་སུ་ཆུད་པས།
དེའི་ཕྱིར་རྣམ་པ་ཐམས་ཅད་མཁྱེན་པ་ཉིད་ནི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ཀྱི་ཡིན་ནོ་ཞེས་བྱའོ་[^1221K]ཞེས་བྱ་བ་ནི་རྣམ་པ་ཐམས་ཅད་མཁྱེན་པ་ཉིད་ལ་རྨོངས་པའི་རྣམ་པར་རྟོག་པ་ཡིན་ནོ།།
།།རབ་འབྱོར་གྱིས་གསོལ་པ།
བཅོམ་ལྡན་འདས་ཅིའི་སླད་དུ་ལམ་ཤེས་པ་ཉིད་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་བྱང་ཆུབ་སེམས་དཔའ་སེམས་དཔའ་ཆེན་པོས་ལམ་ཐམས་ཅད་བསྐྱེད་པར་བྱ།
ལམ་ཐམས་ཅད་ཤེས་པར་བྱ་སྟེ།
ཉན་ཐོས་ཀྱི་ལམ་གང་ཡིན་པ་དང་།
རང་སངས་རྒྱས་ཀྱི་ལམ་གང་ཡིན་པ་དང་།
བྱང་ཆུབ་སེམས་དཔའི་བྱང་ཆུབ་ཀྱི་ལམ་གང་ཡིན་པ་དེ་དག་ཐམས་ཅད་ཡོངས་སུ་རྫོགས་པར་བྱ་ཞིང་ལམ་གྱི་བྱ་བ་ཡང་མ་བྱས་[^1222K]ལ་ཡང་དག་པའི་མཐའ་མངོན་དུ་མི་བྱའོ།
།རབ་འབྱོར་གྱིས་གསོལ་པ།
བཅོམ་ལྡན་འདས་ཡང་[^1223K]ཅིའི་སླད་དུ་བྱང་ཆུབ་སེམས་དཔས་[^1224K]ཡང་དག་པའི་མཐའ་མངོན་དུ་མི་བགྱིད་པ་ལགས།
བཅོམ་ལྡན་འདས་ཀྱིས་བཀའ་སྩལ་པ།
སྨོན་ལམ་ཡོངས་སུ་རྫོགས་པར་མ་བྱས་པ་དང་།
སེམས་ཅན་ཡོངས་སུ་སྨིན་པར་མ་བྱས་པ་དང་།
སངས་རྒྱས་ཀྱི་ཞིང་ཡོངས་སུ་དག་པར་མ་བྱས་པ་དེ་སྲིད་དུ་བྱང་ཆུབ་སེམས་དཔའ་སེམས་དཔའ་ཆེན་པོ་དེ་ཡང་དག་པའི་མཐའ་མངོན་དུ་མི་བྱེད་དོ།
།དེའི་ཕྱིར་ལམ་གྱི་རྣམ་པ་ཤེས་པ་ཉིད་ནི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་ཡིན་ནོ་ཞེས་བྱའོ་[^1225K]ཞེས་བྱ་བ་ནི་ལམ་ཤེས་པ་ལ་ཀུན་དུ་རྨོངས་པའི་རྣམ་པར་རྟོག་པ་ཡིན་ནོ།།
།།རབ་འབྱོར་གྱིས་གསོལ་པ།
བཅོམ་ལྡན་འདས་ཅིའི་སླད་དུ་ཐམས་ཅད་མཁྱེན་པ་[^1226K]ཉིད་ཉན་ཐོས་དང་རང་སངས་རྒྱས་རྣམས་ཀྱི་ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་ཐམས་ཅད་ཅེས་བྱ་བ་ནི་ནང་དང་ཕྱིའི་བདག་ཉིད་ཅན་གྱི་ཆོས་འདི་དག་ཡིན་ལ།
དེ་དག་ཐམས་ཅད་ནི་ཉན་ཐོས་དང་རང་སངས་རྒྱས་རྣམས་ཀྱིས་ཤེས་ཀྱི།
ལམ་ཐམས་ཅད་ཀྱིས་ཀྱང་མ་ཡིན།
རྣམ་པ་ཐམས་ཅད་ཀྱིས་ཀྱང་མ་ཡིན་ནོ་ཞེས་བྱ་བ་ནི་ཐམས་ཅད་ཤེས་པ་ཉིད་ལ་ཀུན་དུ་རྨོངས་པའི་རྣམ་པར་རྟོག་པ་ཡིན་ནོ།།
།།གསོལ་པ།
བཅོམ་ལྡན་འདས་ཅི་ལགས།
བྱང་ཆུབ་སེམས་དཔའ་སེམས་དཔའ་ཆེན་པོས་ལམ་ལ་གནས་ཏེ་ཡང་དག་པའི་མཐའ་མངོན་དུ་བགྱིའམ།
བཅོམ་ལྡན་འདས་ཀྱིས་བཀའ་སྩལ་པ།
མ་ཡིན་ནོ།
།གསོལ་པ།
བཅོམ་ལྡན་འདས་འོ་ན་ལམ་མ་ལགས་པ་ལ་གནས་ཏེའམ།
བཅོམ་ལྡན་འདས་ཀྱིས་བཀའ་སྩལ་པ།
མ་ཡིན་ནོ།
།གསོལ་པ།
འོ་ན་ལམ་ཡང་ལགས་ལ་ལམ་མ་ལགས་པ་ལ་ཡང་[^1227K]གནས་ཏེའམ།
བཅོམ་ལྡན་འདས་ཀྱིས་བཀའ་སྩལ་པ།
མ་ཡིན་ནོ།
།གསོལ་པ།
བཅོམ་ལྡན་འདས་འོ་ན་ལམ་ཡང་མ་ལགས་ལ་ལམ་མ་ལགས་པ་ཡང་མ་ལགས་པ་ལ་གནས་ཏེའམ།
བཅོམ་ལྡན་འདས་ཀྱིས་བཀའ་སྩལ་པ།
མ་ཡིན་ནོ།
།གསོལ་པ།
བཅོམ་ལྡན་འདས་འོ་ན་ཇི་ལྟར་བྱང་ཆུབ་སེམས་དཔའ་སེམས་དཔའ་ཆེན་པོས་ཡང་དག་པའི་མཐའ་མངོན་དུ་བགྱི།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་ཇི་སྙམ་དུ་སེམས།ཁྱོད་ལམ་ལ་གནས་པས་ཉེ་བར་ལེན་པ་མེད་པར་ཟག་པ་ལས་སེམས་རྣམ་པར་གྲོལ་ལམ།
གསོལ་པ།
བཅོམ་ལྡན་འདས་དེ་ནི་མ་ལགས་སོ།
།བཅོམ་ལྡན་འདས་ཀྱིས་བཀའ་སྩལ་པ།
འོ་ན་ལམ་མ་ཡིན་[^1228K]ལ་ལ་གནས་ཏེའམ།
གསོལ་པ།
བཅོམ་ལྡན་འདས་དེ་ནི་མ་ལགས་སོ།
།བཅོམ་ལྡན་འདས་ཀྱིས་བཀའ་སྩལ་པ།
འོ་ན་ལམ་ཡང་ཡིན་ལ་ལམ་མ་ཡིན་པ་ལ་[^1229K]ཡང་ཡིན་པ་ལ་གནས་ཏེའམ།
གསོལ་པ།
བཅོམ་ལྡན་འདས་དེ་ནི་མ་ལགས་སོ།
།བཅོམ་ལྡན་འདས་ཀྱིས་བཀའ་སྩལ་པ།
འོ་ན་ལམ་ཡང་མ་ཡིན་ལ་ལམ་མ་ཡིན་པ་ལ་ཡང་[^1230K]གནས་ཏེ་ཉེ་བར་ལེན་པ་མེད་པར་ཟག་པ་ལས་སེམས་རྣམ་པར་གྲོལ་ལམ[^1231K]།
གསོལ་པ།
བཅོམ་ལྡན་འདས་དེ་ནི་མ་ལགས་སོ།
།བཅོམ་ལྡན་འདས་བདག་གི་སེམས་ནི་གང་ལ་ཡང་གནས་པས་ཉེ་བར་ལེན་པ་མ་མཆིས་པར་ཟག་པ་ལས་རྣམ་པར་གྲོལ་བ་མ་མཆིས་ཏེ།
བཅོམ་ལྡན་འདས་བདག་གི་སེམས་ནི་གང་ལ་ཡང་མི་གནས་པས་རྣམ་པར་གྲོལ་ལོ།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་བཞིན་དུ་བྱང་ཆུབ་སེམས་དཔའ་སེམས་དཔའ་ཆེན་པོས་ཅི་ལ་ཡང་མི་གནས་པར་ཡང་དག་པའི་མཐའ་མངོན་དུ་བྱའོ།
།རབ་འབྱོར་གང་ཡང་རྣམ་པ་ཐམས་ཅད་མཁྱེན་པ་ཉིད་རྣམ་པ་ཐམས་ཅད་མཁྱེན་པ་ཉིད་ཅེས་བྱ་བ་ནི་རྣམ་པ་གཅིག་གིས་རྣམ་པ་ཐམས་ཅད་མཁྱེན་པ་ཉིད་ཅེས་བྱ་སྟེ།
འདི་ལྟར་ཞི་བའི་རྣམ་པས་རྣམ་པ་ཐམས་ཅད་མཁྱེན་པ་ཉིད་ཅེས་བྱའོ།
།རབ་འབྱོར་འདི་ལྟར་ཡང་རྣམ་པ་གང་དང་རྟགས་གང་དང་མཚན་མ་གང་གིས་ཆོས་རྣམས་བརྗོད་པར་བྱ་བའི་རྣམ་པ་དེ་དག་དང་རྟགས་དེ་དག་དང་མཚན་མ་དེ་དག་དེ་བཞིན་གཤེགས་པས་ཐུགས་སུ་ཆུད་པས་དེའི་ཕྱིར་རྣམ་པ་ཐམས་ཅད་མཁྱེན་པ་ཉིད་ཅེས་བྱའོ།
།གསོལ་པ།
བཅོམ་ལྡན་འདས་ཐམས་ཅད་ཤེས་པ་ཉིད་དང་།
ལམ་གྱི་རྣམ་པ་ཤེས་པ་ཉིད་དང་།
རྣམ་པ་ཐམས་ཅད་མཁྱེན་པ་ཉིད་ཅེས་བགྱི་བ།
ཐམས་ཅད་མཁྱེན་པ་འདི་གསུམ་ལས་ཉོན་མོངས་པ་སྤངས་པའི་རྣམ་པ་འདིས་ནི་ལྷག་མ་མ་ལུས་པར་སྤངས་སོ།
།འདིས་ནི་ལྷག་མ་མ་ལུས་པར་མ་སྤངས་སོ་ཞེས་བགྱི་བའི་བྱེ་བྲག་མཆིས་སམ།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་ཉོན་མོངས་པ་སྤངས་པ་ལ་ནི་བྱེ་བྲག་མེད་དེ།
དེ་བཞིན་གཤེགས་པ་ལ་ནི་བག་ཆགས་ཀྱི་མཚམས་སྦྱོར་བ་ཐམས་ཅད་སྤང་བ་[^1232K]མངའོ།
།ཉན་ཐོས་དང་རང་སངས་རྒྱས་རྣམས་ལ་ནི་བག་ཆགས་ཀྱི་མཚམས་སྦྱོར་བ་ཐམས་ཅད་སྤངས་པ་མེད་དོ།
།གསོལ་པ།
བཅོམ་ལྡན་འདས་ཅི་ལགས།
ཉན་ཐོས་དང་རང་སངས་རྒྱས་དེ་དག་ཐམས་ཅད་ཀྱིས་འདུས་མ་བགྱིས་མ་ཐོབ་པར་ཉོན་མོངས་པ་སྤངས་སམ།
བཅོམ་ལྡན་འདས་ཀྱིས་བཀའ་སྩལ་པ།
དེ་ནི་མ་ཡིན་ནོ།
།གསོལ་པ།
བཅོམ་ལྡན་འདས་ཅི་ལགས།
འདུས་མ་བགྱིས་ལ་བྱེ་བྲག་དམིགས་སུ་མཆིས་སམ།
བཅོམ་ལྡན་འདས་ཀྱིས་བཀའ་སྩལ་པ།
དེ་ནི་མ་ཡིན་ནོ།
།གསོལ་པ།
བཅོམ་ལྡན་འདས་གལ་ཏེ་དེ་ལྟར་དམིགས་སུ་མ་མཆིས་ན་ཅིའི་སླད་དུ་བཅོམ་ལྡན་འདས་ཀྱིས་དེ་སྐད་དུ་འདི་ལ་བག་ཆགས་ཀྱི་[^1233K]མཚམས་སྦྱོར་བ་སྤང་བ་[^1234K]མངའོ།
།འདི་ལ་བག་ཆགས་ཀྱི་མཚམས་སྦྱོར་བ་སྤངས་པ་མེད་དོ་ཞེས་བཀའ་སྩལ།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་བག་ཆགས་ཀྱི་མཚམས་སྦྱོར་བ་ནི་ཉོན་མོངས་པ་ཡང་མ་ཡིན་མོད་ཀྱི་ཉན་ཐོས་དང་རང་སངས་རྒྱས་རྣམས་ལ་འདོད་ཆགས་དང་ཞེ་སྡང་དང་གཏི་མུག་གི་ལུས་ཀྱི་རྣམ་པ་དང་ངག་གི་རྣམ་པ་ཡོད་དེ།
དེ་དག་གི་བག་ཆགས་ཀྱི་[^1235K]མཚམས་སྦྱོར་བ་དེ་ནི་བྱིས་པ་སོ་སོའི་སྐྱེ་བོ་ཀུན་དང་ཐུན་མོང་ཡང་གནོད་པར་འགྱུར་བ་ནི་མ་ཡིན་ཏེ།
དེ་ནི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ལ་[^1236K]ཐམས་ཅད་རྣམ་པ་ཐམས་ཅད་དུ་ཐམས་ཅད་མི་མངའ་ཞིང་མི་དམིགས་སོ།
།དེ་ནས་ཚེ་དང་ལྡན་པ་རབ་འབྱོར་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ།
།བཅོམ་ལྡན་འདས་གལ་ཏེ་ལམ་ཡང་མ་མཆིས་ལ།
མྱ་ངན་ལས་འདས་པ་ཡང་མ་མཆིས་ན།
འོ་ན་ཅིའི་སླད་དུ་འདི་སྐད་དུ་འདི་ནི་རྒྱུན་ཏུ་ཞུགས་པའོ།
།འདི་ནི་ལན་ཅིག་ཕྱིར་འོང་བའོ།
།འདི་ནི་ཕྱིར་མི་འོང་བའོ།
།འདི་ནི་དགྲ་བཅོམ་པའོ།
།འདི་ནི་རང་སངས་རྒྱས་སོ།
།འདི་ནི་བྱང་ཆུབ་སེམས་དཔའ་སེམས་དཔའ་ཆེན་པོའོ།
།འདི་ནི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སོ་ཞེས་བཤད།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་རྒྱུན་དུ་ཞུགས་པ་དང་།
ལན་ཅིག་ཕྱིར་འོང་བ་དང་།
ཕྱིར་མི་འོང་བ་དང་།
དགྲ་བཅོམ་པ་དང་།
རང་སངས་རྒྱས་དང་།
བྱང་ཆུབ་སེམས་དཔའ་སེམས་དཔའ་ཆེན་པོ་དང་།
དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཞེས་བྱ་བ་དེ་དག་ཐམས་ཅད་ཀྱང་འདུས་མ་བྱས་ཀྱི་བར་དུ་[^1237K]ཕྱེ་བའོ།
།གསོལ་པ།
བཅོམ་ལྡན་འདས་ཅི་ལགས།
འདུས་མ་བགྱིས་པ་དེ་ནི་རྒྱུན་དུ་ཞུགས་པ་ཞུགས་པ་དང[^1238K]།
འདི་ནི་ལན་ཅིག་ཕྱིར་འོང་བའོ།
།འདི་ནི་ཕྱིར་མི་འོང་བའོ།
།འདི་ནི་དགྲ་བཅོམ་པའོ།
།འདི་ནི་རང་སངས་རྒྱས་སོ།
།འདི་ནི་བྱང་ཆུབ་སེམས་དཔའ་སེམས་དཔའ་ཆེན་པོའོ།
།འདི་ནི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སོ་ཞེས་བགྱི་བར་རབ་ཏུ་འབྱེད་པ་མཆིས་སམ།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་འདུས་མ་བྱས་ནི་རབ་ཏུ་འབྱེད་པ་མེད་མོད་ཀྱི།
འོན་ཀྱང་ཚིག་ཚད་མར་བྱས་ཤིང་བརྗོད་དེ།
དོན་དམ་པར་ནི་རབ་ཏུ་དབྱེ་བར་མི་ནུས་སོ།
།དེ་ཅིའི་ཕྱིར་ཞེ་ན།
དེ་ལ་ཚིག་གི་ལམ་གྱི་[^1239K]གདགས་པ་མེད་དོ།
།འོན་ཀྱང་གང་དང་གང་གིས་མཐའ་མ་ཆོད་པ་དེ་དང་དེ་དག་ལ་ཕྱི་མའི་མཐའ་[^1240K]གདགས་པ་ཡིན་ཏེ།
རབ་འབྱོར་ཆོས་ཐམས་ཅད་རང་གི་མཚན་ཉིད་ཀྱིས་སྟོང་པ་ལ་སྔོན་[^1241K]གྱི་མཐའ་ཡང་མི་དམིགས་ན།
ཕྱི་མའི་མཐའ་དམིགས་པར་འགྱུར་བ་ལྟ་ག་ལ་ཡོད་དེ་གནས་མེད་དོ།
།རབ་འབྱོར་སེམས་ཅན་དེ་དག་ཆོས་རྣམས་[^1242K]རང་གི་མཚན་ཉིད་ཀྱིས་སྟོང་པར་མི་ཤས་(ཤེས་)པས་དེ་དག་ལ་འདི་སྐད་དུ་འདི་ནི་སྔོན་གྱི་མཐའ་ཞེས་བྱའོ།
།འདི་ནི་ཕྱི་མའི་མཐའ་ཞེས་བསྟན་ཏེ།
རང་གི་མཚན་ཉིད་ཀྱིས་སྟོང་པའི་ཆོས་ཐམས་ཅད་ལ་སྔོན་[^1243K]གྱི་མཐའ་འམ།
ཕྱི་མའི་མཐའ་དམིགས་སུ་མེད་དོ།
།རབ་འབྱོར་དེ་ལྟར་ཆོས་ཐམས་ཅད་རང་གི་མཚན་ཉིད་ཀྱིས་སྟོང་པས་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱད་པར་བྱ་སྟེ།
རང་གི་མཚན་ཉིད་ཀྱིས་སྟོང་པའི་ཆོས་ཐམས་ཅད་ལ་[^1244K]སྤྱད་ན།
ནང་ངམ་ཕྱིའི་ཆོས་སམ།
འདུས་བྱས་སམ།
འདུས་མ་བྱས་སམ།
ཉན་ཐོས་ཀྱི་ཆོས་སམ།
རང་སངས་རྒྱས་ཀྱི་ཆོས་སམ།
སངས་རྒྱས་ཀྱི་ཆོས་གང་ལ་ཡང་མངོན་པར་ཆགས་པར་མི་འགྱུར་རོ།
།དེ་སྐད་ཅེས་བཀའ་སྩལ་པ་དང་།
ཚེ་དང་ལྡན་པ་རབ་འབྱོར་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ།
།བཅོམ་ལྡན་འདས་ཤེས་རབ་ཀྱི་ཕ་རོལ་ཏུ་ཕྱིན་པ་ཤེས་རབ་ཀྱི་ཕ་རོལ་ཏུ་ཕྱིན་པ་ཞེས་བགྱི་བ་ཅིའི་སླད་དུ་ཤེས་རབ་ཀྱི་ཕ་རོལ་ཏུ་ཕྱིན་པ་ཞེས་བགྱི།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ནི་ཆོས་ཐམས་ཅད་ཀྱི་ཕ་རོལ་ཏུ་ཕྱིན་པའི་དམ་པ་ཐོབ་པ་ཡིན་ཏེ་དེའི་ཕྱིར་ཤེས་རབ་ཀྱི་ཕ་རོལ་ཏུ་ཕྱིན་པ་ཞེས་བྱའོ།
།རབ་འབྱོར་གཞན་ཡང་ཤེས་རབ་ཀྱི་ཕ་རོལ་ཏུ་ཕྱིན་པ་འདིས་ཉན་ཐོས་དང་རང་སངས་རྒྱས་དང་བྱང་ཆུབ་སེམས་དཔའ་སེམས་དཔའ་ཆེན་པོ་དང་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཐམས་ཅད་ཆོས་ཐམས་ཅད་ཀྱི་ཕ་རོལ་ཏུ་ཕྱིན་པར་འགྱུར[^1245K]།
ཕ་རོལ་ཏུ་ཕྱིན་པ་[^1246K]ཕ་རོལ་ཏུ་ཕྱིན་པར་འགྱུར་བས།
དེའི་ཕྱིར་ཤེས་རབ་ཀྱི་ཕ་རོལ་ཏུ་ཕྱིན་པ་ཞེས་བྱའོ།
།རབ་འབྱོར་གཞན་ཡང་ཤེས་རབ་ཀྱི་ཕ་རོལ་ཏུ་ཕྱིན་པ་འདིས་ཆོས་ཐམས་ཅད་ཀྱི་མཆོག་གི་ཚུལ་དུ་[^1247K]ཕྱེད་དེ།
ཆོས་དེ་དག་ཀུན་ལ་ཡང་འཁོར་བ་མ་དམིགས་པས་དེའི་ཕྱིར་ཤེས་རབ་ཀྱི་ཕ་རོལ་ཏུ་ཕྱིན་པ་ཞེས་བྱའོ་[^1248K]ཞེས་བྱ་བ་ནི་ལམ་ལ་ཀུན་དུ་རྨོངས་པའི་རྣམ་པར་རྟོག་པ་ཡིན་ནོ།།
།།རབ་འབྱོར་གཞན་ཡང་ཤེས་རབ་ཀྱི་ཕ་རོལ་ཏུ་ཕྱིན་པ་འདིར་དེ་བཞིན་ཉིད་ཀྱང་ཆུད།
ཡང་དག་པའི་མཐའ་ཡང་ཆུད།
ཆོས་ཀྱི་དབྱིངས་ཀྱང་ཆུད་དེ།
དེའི་ཕྱིར་ཤེས་རབ་ཀྱི་ཕ་རོལ་ཏུ་ཕྱིན་པ་ཞེས་བྱའོ།
།རབ་འབྱོར་གཞན་ཡང་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ནི་ཆོས་གང་གིས་ཀྱང་ལྡན་པའམ།
མི་ལྡན་པའམ།
བསྟན་དུ་ཡོད་པའམ།
བསྟན་དུ་མེད་པའམ།
ཐོགས་པ་དང་བཅས་པའམ།
ཐོགས་པ་མེད་པ་མ་ཡིན་ཏེ།
དེ་ཅིའི་ཕྱིར་ཞེ་ན།
འདི་ལྟར་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ནི་གཟུགས་མེད་པ་བསྟན་དུ་མེད་པ་མཚན་ཉིད་མེད་པར་མཚན་ཉིད་གཅིག་པའོ་ཞེས་བྱ་བ་ནི་དེ་བཞིན་ཉིད་ལ་སོགས་པ་དང་ལྡན་པ་དང་མི་ལྡན་པ་ལ་ཀུན་དུ་རྨོངས་པའི་རྣམ་པར་རྟོག་པ་ཡིན་ནོ།།
།།རབ་འབྱོར་གཞན་ཡང་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ནི་ཆོས་ཐམས་ཅད་ཀྱི་སྤོབས་པ་ཐམས་ཅད་དང་སྣང་བ་ཐམས་ཅད་བསྐྱེད་པ་[^1249K]སྟེ།
རབ་འབྱོར་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ནི་བདུད་དམ་བདུད་ཀྱི་རིས་[^1250K]ཀྱི་ལྷ་རྣམས་སམ།
གང་ཟག་ཉན་ཐོས་དང་རང་སངས་རྒྱས་ཀྱི་ཐེག་པ་ནས་མུ་སྟེགས་ཅན་གཞན་[^1251K]གྱི་བར་དང་།
སྡིག་པའི་གྲོགས་པོ་རྣམས་ཀྱིས་མི་ཆོད་མི་འཕྲོགས་པ་སྟེ།
བྱང་ཆུབ་སེམས་དཔའ་སེམས་དཔའ་ཆེན་པོས་[^1252K]ཤེས་རབ་ཀྱི་ཕ་རོལ་ཏུ་ཕྱིན་པ་འདི་ལ་གཅད་པར་[^1253K]མི་ནུས་སོ།
།དེ་[^1254K]ཅིའི་ཕྱིར་ཞེ་ན།
དེ་ནི་འདི་ལྟར་རང་གི་མཚན་ཉིད་སྟོང་པ་ཉིད་ཀྱི་ཕྱིར་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ལ་དེ་དག་ཐམས་ཅད་དམིགས་སུ་མེད་པའི་ཕྱིར་ཏེ།
རབ་འབྱོར་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོས་ཤེས་རབ་ཀྱི་ཕ་རོལ་ཏུ་ཕྱིན་པ་འདིའི་དོན་ལ་སྤྱད་པར་བྱའོ་ཞེས་བྱ་བ་ནི་མི་མཉམ་པ་ཉིད་ལ་རྨོངས་པའི་རྣམ་པར་རྟོག་པ་ཡིན་ནོ།།
།།རབ་འབྱོར་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་འདིའི་དོན་ལ་སྤྱོད་པས་མི་རྟག་པའི་[^1255K]དོན་ལ་སྤྱད་པར་བྱའོ།
།སྡུག་བསྔལ་གྱི་དོན་ལ་སྤྱད་པར་བྱའོ།
།བདག་མེད་པའི་དོན་ལ་སྤྱད་པར་བྱའོ།
།སྡུག་བསྔལ་ཤེས་པའི་དོན་ལ་སྤྱད་པར་བྱའོ།
།ཀུན་འབྱུང་ཤེས་པའི་དོན་དང་།
འགོག་པ་ཤེས་པའི་དོན་དང་།
ལམ་ཤེས་པའི་དོན་ལ་སྤྱད་པར་བྱའོ།
།ཟག་པ་ཤེས་པའི་དོན་དང་།
མི་སྐྱེ་བ་ཤེས་པའི་དོན་དང་།
ཆོས་ཤེས་པའི་དོན་དང་།
རྗེས་སུ་འགྲོ་བ་ཤེས་པའི་དོན་དང་།
ཀུན་རྫོབ་ཤེས་པའི་དོན་དང་།
ཡོངས་སུ་རྟོག་པ་ཤེས་པའི་དོན་དང་།
སྒྲ་ཇི་བཞིན་ཤེས་པའི་དོན་ལ་སྤྱད་པར་བྱའོ།
།རབ་འབྱོར་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོས་ཤེས་རབ་ཀྱི་ཕ་རོལ་ཏུ་ཕྱིན་པའི་དོན་ལ་སྤྱད་པར་བྱའོ་ཞེས་བྱ་བ་ནི་སྡུག་བསྔལ་ལ་སོགས་པ་ལ་ཀུན་དུ་རྨོངས་པའི་རྣམ་པར་རྟོག་པ་ཡིན་ནོ།།
།།གསོལ་པ།
བཅོམ་ལྡན་འདས་གལ་ཏེ་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་འདི་ལ་དོན་དང་དོན་མ་ལགས་པ་མི་དམིགས་ན།
འོ་ན་ཇི་ལྟར་བྱང་ཆུབ་སེམས་དཔའ་སེམས་དཔའ་ཆེན་པོས་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་འདིའི་དོན་ལ་སྤྱད་པར་བགྱི།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པའི་དོན་ཟབ་མོ་འདི་ལ་སྤྱོད་པས་འདི་ལྟར་སྤྱད་པར་བྱ་སྟེ།
འདོད་ཆགས་བདག་གི་དོན་ཅེའམ་དོན་མ་ཡིན་ཞེས་སྤྱད་པར་མི་བྱའོ།
།ཞེ་སྡང་བདག་གི་དོན་ཅེའམ་དོན་མ་ཡིན་ཞེས་སྤྱད་པར་མི་བྱའོ།
།གཏི་མུག་བདག་གི་དོན་ཅེའམ་དོན་མ་ཡིན་ཞེས་སྤྱད་པར་མི་བྱའོ།
།འདོད་ཆགས་དང་།
ཞེ་སྡང་དང་།
གཏི་མུག་བདག་གི་དོན་ཅེའམ་དོན་མ་ཡིན་ཞེས་སྤྱད་པར་མི་བྱའོ།
།ལོག་པར་ལྟ་བ་བདག་གི་དོན་ཅེའམ་དོན་མ་ཡིན་ཞེས་སྤྱད་པར་མི་བྱའོ།
།ལྟ་བར་གྱུར་པ་ཐམས་ཅད་[^1256K]བདག་གི་དོན་ཅེའམ་དོན་མ་ཡིན་ཞེས་སྤྱད་པར་མི་བྱའོ།
།དེ་ཅིའི་ཕྱིར་ཞེ་ན།
འདོད་ཆགས་དང་།
ཞེ་སྡང་དང་།
གཏི་མུག་གི་དེ་བཞིན་ཉིད་ནི་[^1257K]གང་ལ་ཡང་དོན་དུ་མི་བྱེད་དོན་མ་ཡིན་པར་མི་བྱེད་དོ།
།ལྟ་བའི་རྣམ་པ་གང་[^1258K]གི་དེ་བཞིན་ཉིད་ནི་གང་ལའང་དོན་དུ་མི་བྱེད་དོན་མ་ཡིན་པར་མི་བྱེད་དོ།
།གཟུགས་བདག་གི་དོན་ཞེས་[^1259K]སྤྱད་པར་མི་བྱའོ།
།གཟུགས་བདག་གི་དོན་མ་ཡིན་ཞེས་སྤྱད་པར་མི་བྱའོ།
།ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་བདག་གི་དོན་ཞེས་སྤྱད་པར་མི་བྱའོ།
།རྣམ་པར་ཤེས་པ་བདག་གི་དོན་མ་ཡིན་ཞེས་སྤྱད་པར་མི་བྱའོ།
།སྐྱེ་མཆེད་དང་།
ཁམས་དང་།
རྟེན་ཅིང་འབྲེལ་པར་འབྱུང་བ་བདག་གི་དོན་ཞེས་[^1260K]སྤྱད་པར་མི་བྱའོ།
།རྟེན་ཅིང་འབྲེལ་པར་འབྱུང་བ་བདག་གི་དོན་མ་ཡིན་ཞེས་སྤྱད་པར་མི་བྱའོ།
།ཕ་རོལ་ཏུ་ཕྱིན་པ་ཐམས་ཅད་དང་།
སྟོང་པ་ཉིད་ཐམས་ཅད་དང་།
བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་བདག་གི་དོན་ཞེས་སྤྱད་པར་མི་བྱའོ།
།བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་བདག་གི་དོན་མ་ཡིན་ཞེས་སྤྱད་པར་མི་བྱའོ།
།འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་བརྒྱད་དང་།
མཐར་གྱིས་གནས་པའི་སྙོམས་པར་འཇུག་པ་དགུ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་བདག་གི་དོན་ཞེས་སྤྱད་པར་མི་བྱའོ།
།གཟུངས་ཀྱི་སྒོ་བདག་གི་དོན་མ་ཡིན་ཞེས་སྤྱད་པར་མི་བྱའོ།
།དེ་བཞིན་གཤེགས་པའི་སྟོབས་དང་།
མི་འཇིགས་པ་དང་།
སོ་སོ་ཡང་དག་པར་རིག་པ་དང་།
སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་བདག་གི་དོན་ཞེས་སྤྱད་པར་མི་བྱའོ།
།སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་བདག་གི་དོན་མ་ཡིན་ཞེས་སྤྱད་པར་མི་བྱའོ།
།བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་བར་དུ་བདག་གི་དོན་ཞེས་སྤྱད་པར་མི་བྱའོ།
།བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་བར་དུ་བདག་གི་དོན་མ་ཡིན་ཞེས་སྤྱད་པར་མི་བྱའོ།
།དེ་ཅིའི་ཕྱིར་ཞེ་ན།
རབ་འབྱོར་དེ་ནི་འདི་ལྟར་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀྱིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་ནས།
ཆོས་གང་དོན་དུ་བྱ་བའམ།
དོན་མེད་པར་བྱ་བ་དེ་ལྟ་བུ་གང་ཡང་མ་དམིགས་སོ།
།རབ་འབྱོར་གཞན་ཡང་དེ་བཞིན་གཤེགས་པ་རྣམས་སྐྱེས་ཀྱང་རུང་།
དེ་བཞིན་གཤེགས་པ་རྣམས་མ་སྐྱེས་ཀྱང་རུང་སྟེ།
ཆོས་རྣམས་ཀྱི་ཆོས་ཉིད་དང་ཆོས་ཀྱི་གནས་ནི་གནས་པ་ཆོས་ཀྱི་དབྱིངས་ནི་གནས་ཏེ[^1261K]།
དེ་ནི་གང་ལ་དོན་ཡང་མི་བྱེད།
དོན་མ་ཡིན་པ་ཡང་མི་བྱེད་དོ།
།རབ་འབྱོར་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོས་དོན་དང་དོན་མ་ཡིན་པ་སྤངས་ཏེ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱད་པར་བྱའོ།
།གསོལ་པ།
བཅོམ་ལྡན་འདས་ཅིའི་སླད་དུ་ཤེས་རབ་ཀྱི་ཕ་རོལ་ཏུ་ཕྱིན་པ་ནི་གང་ལ་ཡང་དོན་ཡང་མི་བགྱིད།
དོན་མ་ལགས་པའང་མི་བགྱིད་པ་ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་ནི་འདི་ལྟར་ཤེས་རབ་ཀྱི་ཕ་རོལ་ཏུ་ཕྱིན་པ་ནི་འདུས་བྱས་དང་།
འདུས་མ་བྱས་ཀྱི་ཆོས་ཉིད་གང་ཡང་མི་བྱེད་དེ།
དེའི་ཕྱིར་ཤེས་རབ་ཀྱི་ཕ་རོལ་ཏུ་ཕྱིན་པ་ནི་གང་ལ་ཡང་དོན་དུ་བྱེད་པ་ཡང་མ་ཡིན།
དོན་མ་ཡིན་པར་བྱེད་པ་ཡང་མ་ཡིན་ནོ།
།གསོལ་པ།
བཅོམ་ལྡན་འདས་འོ་ན་འདུས་མ་བགྱིས་སངས་རྒྱས་དང་སངས་རྒྱས་ཀྱི་ཉན་ཐོས་འཕགས་པ་ཐམས་ཅད་ཀྱི་དོན་ནི་[^1262K]མ་ལགས་སམ།
བཅོམ་ལྡན་འདས་ཀྱིས་བཀའ་སྩལ་པ།
འདུས་མ་བྱས་ནི་སངས་རྒྱས་དང་སངས་རྒྱས་ཀྱི་ཉན་ཐོས་འཕགས་པ་ཐམས་ཅད་ཀྱི་དོན་ཀྱང་ཡིན་ཏེ།
ཕན་པའམ་གནོད་པར་ཉེ་བར་གནས་པ་མ་ཡིན་ནོ།
།རབ་འབྱོར་འདི་ལྟ་སྟེ་དཔེར་ན།ནམ་མཁའི་དེ་བཞིན་ཉིད་ནི་གང་ལ་ཡང་ཕན་པའམ་གནོད་པར་ཉེ་བར་གནས་པ་མ་ཡིན་ནོ།
།རབ་འབྱོར་དེ་བཞིན་དུ་བྱང་ཆུབ་སེམས་དཔའ་སེམས་དཔའ་ཆེན་པོའི་ཤེས་རབ་ཀྱི་ཕ་རོལ་ཏུ་ཕྱིན་པ་ཡང་ཆོས་གང་ལ་ཡང་[^1263K]ཕན་པའམ་གནོད་པར་ཉེ་བར་གནས་པ་མ་ཡིན་ནོ།
།གསོལ་པ།
བཅོམ་ལྡན་འདས་འོ་ན་བྱང་ཆུབ་སེམས་དཔའ་སེམས་དཔའ་ཆེན་པོས་འདུས་མ་བྱས་ཀྱི་ཤེས་རབ་ཀྱི་ཕ་རོལ་ཏུ་ཕྱིན་པ་ལ་བསླབས་ཤིང་རྣམ་པ་ཐམས་ཅད་མཁྱེན་པ་ཉིད་ཐོབ་པ་མི་བགྱིད་དམ།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་དེ་བཞིན་ནོ།
།དེ་དེ་བཞིན་ཏེ།
བྱང་ཆུབ་སེམས་དཔའ་སེམས་དཔའ་ཆེན་པོ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་འདི་ལ་བསླབས་ཤིང་རྣམ་པ་ཐམས་ཅད་མཁྱེན་པ་ཉིད་ཐོབ་པར་བྱེད་དེ།
གཉིས་ཀྱི་ཚུལ་གྱིས་མ་ཡིན་ནོ་ཞེས་བྱ་བ་ནི་ཉོན་མོངས་པའི་རང་བཞིན་ལ་ཀུན་དུ་རྨོངས་པའི་རྣམ་པར་རྟོག་པ་ཡིན་ནོ།།
།།གསོལ་པ།
བཅོམ་ལྡན་འདས་ཅི་ལགས།
གཉིས་སུ་མ་མཆིས་པའི་ཆོས་ཀྱིས་གཉིས་སུ་མ་མཆིས་པའི་ཆོས་ཐོབ་པར་བགྱིད་དམ།
བཅོམ་ལྡན་འདས་ཀྱིས་བཀའ་སྩལ་པ།
མ་ཡིན་ནོ།
།གསོལ་པ།
འོ་ན་གཉིས་ཀྱི་[^1264K]ཆོས་ཤིག་གཉིས་ཀྱི་[^1265K]ཆོས་ཐོབ་པར་བགྱིད་པ་ལགས་སམ།
བཅོམ་ལྡན་འདས་ཀྱིས་བཀའ་སྩལ་པ།
མ་ཡིན་ནོ།
།གསོལ་པ།
འོ་ན་ཇི་ལྟར་ཐོབ་པར་འགྱུར།
བཅོམ་ལྡན་འདས་ཀྱིས་བཀའ་སྩལ་པ།
ནམ་གཉིས་ཀྱི་[^1266K]ཆོས་སམ་གཉིས་སུ་མེད་པའི་ཆོས་ཀྱང་མི་དམིགས་པ་ན་ཐོབ་པར་འགྱུར་རོ།
།རབ་འབྱོར་གྱིས་གསོལ་པ།
བཅོམ་ལྡན་འདས་ཇི་ལྟར་གཉིས་ཀྱི་ཆོས་སམ།
གཉིས་སུ་མེད་པའི་ཆོས་མི་དམིགས་པར་འགྱུར་བ་ལགས།
བཅོམ་ལྡན་འདས་ཀྱིས་བཀའ་སྩལ་པ།
དམིགས་སུ་མེད་པ་ལ་གཟུགས་དམིགས་སུ་མེད་ཅིང་ཐོབ་པ་མེད་དོ།
།ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་དམིགས་སུ་མེད་ཅིང་ཐོབ་པ་མེད་དོ་ཞེས་བྱ་བ་ནི་གཉིས་སུ་མེད་པ་ལ་ཀུན་དུ་རྨོངས་པའི་རྣམ་པར་རྟོག་པ་ཡིན་ཏེ།
འདི་དག་གིས་ནི་འཛིན་པའི་རྟོག་པ་གཉིས་པ་དགུ་གསུངས་པ་ཡིན་ནོ།།
།།དེ་ནས་ཚེ་དང་ལྡན་པ་རབ་འབྱོར་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ།
།བཅོམ་ལྡན་འདས་ཤེས་རབ་ཀྱི་ཕ་རོལ་ཏུ་ཕྱིན་པ་ནི་ཟབ་བོ།
།བཅོམ་ལྡན་འདས་བྱང་ཆུབ་སེམས་དཔའ་སེམས་དཔའ་ཆེན་པོ་གང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཞུགས་པ་ཡང་དཀའ་བ་བགྱིད་པ་སྟེ།
སེམས་ཅན་ཞེས་བགྱི་བའམ།
[^1267K]སེམས་ཅན་དུ་གདགས་པ་གང་ཡང་མི་དམིགས་ན།
དེ་དག་ནི་སེམས་ཅན་རྣམས་ཀྱི་སླད་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡང་དག་པར་ཞུགས་སོ།
།བཅོམ་ལྡན་འདས་འདི་ལྟ་སྟེ་དཔེར་ན་སྐྱེས་བུ་ལ་ལ་ཞིག་ནམ་མཁའ་གཞི་མ་མཆིས་པ་ལ་ལྗང་བུ་བསྐྱེད་པར་འཚལ་བ་དེ་བཞིན་དུ་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱང་སེམས་ཅན་རྣམས་ཀྱི་སླད་དུ་རྣམ་པ་ཐམས་ཅད་མཁྱེན་པ་ཉིད་ཐོབ་པར་འཚལ་ལོ།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་དེ་བཞིན་ནོ།
།དེ་དེ་བཞིན་ཏེ།
བྱང་ཆུབ་སེམས་དཔའ་སེམས་དཔའ་ཆེན་པོ་གང་སེམས་ཅན་རྣམས་ཀྱི་ཕྱིར་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡང་དག་པར་འཇུག་པ་དང་།
རྣམ་པ་ཐམས་ཅད་མཁྱེན་པ་ཉིད་དུ་[^1268K]མངོན་པར་རྫོགས་པར་སངས་རྒྱས་ནས་སེམས་ཅན་རྣམས་སེམས་ཅན་དུ་འཛིན་པ་ལས་ཡོངས་སུ་འགྲེལ་པ་ནི་དཀའ་བ་བྱེད་པའོ་ཞེས་བྱ་བ་ནི་དངོས་པོ་མེད་པ་ལ་དམིགས་པའི་ཡེ་ཤེས་ནི་རྣམ་པ་ཐམས་ཅད་མཁྱེན་པ་ཉིད་[^1269K]ཡིན་ནོ།།
།།རབ་འབྱོར་འདི་ལྟ་སྟེ་དཔེར་ན་སྐྱེས་བུ་ལ་ལ་ཞིག་ནི་[^1270K]ལྗང་བུ་བསྐྱེད་པར་འདོད་ལ།
སྐྱེས་བུ་དེས་ལྗང་བུ་དེའི་རྩ་བ་མ་དམིགས།
ཡལ་ག་དང་།
སྡོང་བུ་དང་།
ལོ་མ་དང་།
མེ་ཏོག་དང་།
འབྲས་བུ་མ་དམིགས་པར་ལྗང་བུ་དེའི་སྡོང་བུ་སྐྱེད་[^1271K]དེ།
དུས་དུས་སུ་ཆུས་བྲན་ཞིང་དེའི་སྡོང་བུ་དེ་རིམ་གྱིས་ཡལ་ག་ཕུན་སུམ་ཚོགས་པར་གྱུར།
ལོ་མ་ཕུན་སུམ་ཚོགས་པར་གྱུར[^1272K]།
མེ་ཏོག་ཕུན་སུམ་ཚོགས་པར་གྱུར[^1273K]།
འབྲས་བུ་ཕུན་སུམ་ཚོགས་པར་གྱུར་པ་དང་།
དེ་[^1274K]ལྗང་བུ་དེའི་འདབ་མ་ལ་སྤྱོད་པ་དང་།
མེ་ཏོག་ལ་སྤྱོད་པ་དང་།
འབྲས་བུ་ལ་སྤྱོད་པ་དེ་བཞིན་དུ་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱང་སེམས་ཅན་རྣམས་ཀྱི་ཕྱིར་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡང་དག་པར་འཇུག་སྟེ།
དེ་དག་རིམ་གྱིས་[^1275K]ཕ་རོལ་ཏུ་ཕྱིན་པ་དྲུག་ལ་སྤྱོད་ཅིང་རྣམ་པ་ཐམས་ཅད་མཁྱེན་པ་ཉིད་ཐོབ་པར་བྱེད་དེ།
དེ་དག་ལོ་མ་དང་མེ་ཏོག་དང་འབྲས་བུ་ལྟར་སེམས་ཅན་ཐམས་ཅད་ཉེ་བར་འཚོ་བར་འགྱུར་རོ།
།རབ་འབྱོར་དེ་ལ་ལོ་མ་ནི་བྱང་ཆུབ་སེམས་དཔའ་སེམས་དཔའ་ཆེན་པོ་ལ་བརྟེན་ཞིང་སེམས་ཅན་རྣམས་ངན་སོང་གསུམ་ལས་ཡོངས་སུ་སྒྲོལ་བའོ།
།མེ་ཏོག་ནི་བྱང་ཆུབ་སེམས་དཔའ་སེམས་དཔའ་ཆེན་པོ་ལ་བརྟེན་ཞིང་རྒྱལ་རིགས་ཆེ་ཞིང་མཐོ་བ་དང་།
བྲམ་ཟེའི་རིགས་ཆེ་ཞིང་མཐོ་བ་དང་།
ཁྱིམ་བདག་གི་རིགས་ཆེ་ཞིང་མཐོ་བར་སྐྱེ་བ་དང་།
རྒྱལ་ཆེན་བཞིའི་རིས་ཀྱི་ལྷར་སྐྱེ་བ་དང་།
སུམ་ཅུ་རྩ་གསུམ་དང་།
འཐབ་བྲལ་དང་།
དགའ་ལྡན་དང་།
འཕྲུལ་དགའ་དང་།
གཞན་འཕྲུལ་དབང་བྱེད་དང་།
ཚངས་རིས་དང་།
ཚངས་པའི་མདུན་ན་འདོན་དང་།
ཚངས་འཁོར་དང་།
ཚངས་ཆེན་དང་།
འོད་ཆུང་དང་།
འོད་གསལ་དང་།
ཚད་མེད་འོད་དང་།
དགེ་ཆུང་དང་།
དགེ་རྒྱས་དང་།
ཚད་མེད་དགེ་དང་།
སྤྲིན་མེད་དང་།
བསོད་ནམས་སྐྱེས་དང་།
འབྲས་བུ་ཆེ་བ་དང་།
འདུ་ཤེས་མེད་པའི་སེམས་ཅན་དང་།
མི་སྤོང་བ་དང་།
མི་གདུང་བ་དང་།
ལེགས་མཐོང་དང་།
རབ་ལྟ་དང་།
འོག་མིན་དང་།
ནམ་མཁའ་མཐའ་ཡས་སྐྱེ་མཆེད་དང་།
རྣམ་ཤེས་མཐའ་ཡས་སྐྱེ་མཆེད་དང་།
ཅུང་ཟད་མེད་པའི་སྐྱེ་མཆེད་དང་།
འདུ་ཤེས་མེད་འདུ་ཤེས་མེད་མིན་སྐྱེ་མཆེད་ཀྱི་ལྷར་སྐྱེ་བའོ།
།འབྲས་བུ་ནི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམ་པ་ཐམས་ཅད་མཁྱེན་པ་ཉིད་ཐོབ་ནས་སེམས་ཅན་དེ་དག་རྒྱུན་དུ་ཞུགས་པའི་འབྲས་བུ་ལ་རབ་ཏུ་འགོད་པ་དང་།
ལན་ཅིག་ཕྱིར་འོང་བའི་འབྲས་བུ་དང་།
ཕྱིར་མི་འོང་བའི་འབྲས་བུ་དང་།
དགྲ་བཅོམ་པ་ཉིད་དང་།
རང་བྱང་ཆུབ་ལ་རབ་ཏུ་འགོད་པ་དང་།
བྱང་ཆུབ་སེམས་དཔའ་སེམས་དཔའ་ཆེན་པོ་དེ་ཉིད་ལ་བརྟེན་ཞིང་རྣམ་པ་ཐམས་ཅད་མཁྱེན་པ་ཉིད་ཐོབ་པར་འགྱུར་བ་དང་།
རྣམ་པ་ཐམས་ཅད་མཁྱེན་པ་ཉིད་ཐོབ་ནས་སེམས་ཅན་ཐམས་ཅད་ལ་འབྲས་བུས་བརྗིད་པར་འགྱུར་བ་དང་།
དེ་ལ་གང་གིས་ཡོན་ཕུལ་བ་དེ་དག་ཀྱང་རིམ་གྱིས་འདི་ལྟ་སྟེ།
ཉན་ཐོས་ཀྱི་ཐེག་པའམ།
རང་སངས་རྒྱས་ཀྱི་ཐེག་པའམ།
ཐེག་པ་ཆེན་པོའམ།
ཐེག་པ་གསུམ་པོ་དེ་དག་གིས་ཡོངས་སུ་མྱ་ངན་ལས་འདའ་བ་དང་།
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་འགྱུར་ཡང་དེ་ལ་སེམས་ཅན་དུའང་མི་འདོགས།
སེམས་ཅན་དུ་གདགས་པའང་མེད་པར་སེམས་ཅན་དེ་དག་ཀྱང་སེམས་ཅན་དུ་འཛིན་པ་ལས་ཡོངས་སུ་འགྲེལ་པ་སྟེ།
རབ་འབྱོར་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་ཀྱང་གང་གི་དོན་དུ་བདག་གིས་རྣམ་པ་ཐམས་ཅད་མཁྱེན་པ་ཉིད་ཐོབ་པར་བྱའོ་ཞེས་བྱ་བའི་སེམས་ཅན་ནམ་སེམས་ཅན་དུ་གདགས་པ་གང་[^1276K]ཡང་མི་དམིགས་སོ།
།རབ་འབྱོར་གྱིས་གསོལ་པ།
བཅོམ་ལྡན་འདས་བྱང་ཆུབ་སེམས་དཔའ་སེམས་དཔའ་ཆེན་པོ་དེ་ནི་དེ་བཞིན་གཤེགས་པ་ཉིད་དུ་རིག་པར་བྱའོ།
།དེ་ཅིའི་སླད་དུ་ཞེ་ན།
བཅོམ་ལྡན་འདས་དེ་ནི་འདི་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་ལ་བརྟེན་ནས་སེམས་ཅན་དམྱལ་བ་ཐམས་ཅད་རྒྱུན་ཆད་པར་འགྱུར་རོ།
།བྱོལ་སོང་གི་སྐྱེ་གནས་ཐམས་ཅད་དང་།
གཤིན་རྗེའི་འཇིག་རྟེན་[^1277K]ཐམས་ཅད་རྒྱུན་ཆད་པར་འགྱུར་རོ།
།མི་ཁོམ་པ་དང་།
ངན་སོང་ཐམས་ཅད་རྒྱུན་ཆད་པར་འགྱུར་རོ།
།དབུལ་པོ་ཐམས་ཅད་རྒྱུན་ཆད་པར་འགྱུར་རོ།
།ལམ་གྱི་རྒྱུད་[^1278K]དམའ་བ་ཐམས་ཅད་རྒྱུན་ཆད་པར་འགྱུར་རོ།
།འདོད་པའི་ཁམས་ཐམས་ཅད་རྒྱུན་ཆད་པར་འགྱུར་རོ།
།[^1279K]གཟུགས་ཀྱི་ཁམས་ཐམས་ཅད་རྒྱུན་ཆད་པར་འགྱུར་རོ།
།གཟུགས་མེད་པའི་ཁམས་ཐམས་ཅད་རྒྱུན་ཆད་པར་འགྱུར་རོ།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་དེ་བཞིན་ནོ།
།དེ་དེ་བཞིན་ཏེ།
རབ་འབྱོར་བྱང་ཆུབ་སེམས་དཔའ་སེམས་དཔའ་ཆེན་པོ་ནི་དེ་བཞིན་གཤེགས་པ་ཉིད་དུ་རིག་པར་འགྱུར་རོ[^1280K]།
།རབ་འབྱོར་གལ་ཏེ་བྱང་ཆུབ་སེམས་དཔའ་སེམས་དཔའ་ཆེན་པོ་མེད་ན་འདས་པ་དང་།
མ་བྱོན་པ་དང་།
ད་ལྟར་བྱུང་བའི་སངས་རྒྱས་བཅོམ་ལྡན་འདས་རྣམས་ཀྱི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱང་ཡོད་པར་མི་འགྱུར།
རང་སངས་རྒྱས་རྣམས་ཀྱང་འཇིག་རྟེན་དུ་འབྱུང་བར་མི་འགྱུར།
དགྲ་བཅོམ་པ་རྣམས་དང་།
ཕྱིར་མི་འོང་བ་རྣམས་དང་།
ལན་ཅིག་ཕྱིར་འོང་བ་རྣམས་དང་།
རྒྱུན་དུ་ཞུགས་པ་རྣམས་ཀྱང་འཇིག་རྟེན་དུ་འབྱུང་བར་མི་འགྱུར།
སེམས་ཅན་དམྱལ་བ་ཐམས་ཅད་ཀྱང་རྒྱུན་ཆད་པར་མི་འགྱུར།
བྱོལ་སོང་གི་སྐྱེ་གནས་དང་།
གཤིན་རྗེའི་འཇིག་རྟེན་ཐམས་ཅད་ཀྱང་རྒྱུན་ཆད་པར་མི་འགྱུར།
མི་ཁོམ་པ་ཐམས་ཅད་དང་དབུལ་པོ་ཐམས་ཅད་ཀྱང་རྒྱུན་ཆད་པར་མི་འགྱུར།
འགྲོ་བ་དམན་པ་ཐམས་ཅད་རྒྱུན་ཆད་པར་མི་འགྱུར།
འདོད་པའི་ཁམས་ཐམས་ཅད་ཀྱང་[^1281K]རྒྱུན་ཆད་པར་མི་འགྱུར།
གཟུགས་ཀྱི་ཁམས་ཐམས་ཅད་དང་།
གཟུགས་མེད་པའི་ཁམས་ཐམས་ཅད་ཀྱང་རྒྱུན་ཆད་པར་མི་འགྱུར་རོ།
།རབ་འབྱོར་དེ་བས་ན་གང་འདི་སྐད་དུ་བྱང་ཆུབ་སེམས་དཔའ་སེམས་དཔའ་ཆེན་པོ་དེ་ནི་དེ་བཞིན་གཤེགས་པ་ཉིད་དུ་རིག་པར་བྱའོ་ཞེས་ཟེར་བ་ནི།
རབ་འབྱོར་དེ་དེ་བཞིན་ནོ།
།དེ་དེ་བཞིན་ཏེ།
རབ་འབྱོར་བྱང་ཆུབ་སེམས་དཔའ་སེམས་དཔའ་ཆེན་པོ་དེ་[^1282K]ནི་དེ་བཞིན་གཤེགས་པ་ཉིད་དུ་རིག་པར་བྱའོ།
།དེ་ཅིའི་ཕྱིར་ཞེ་ན།
རབ་འབྱོར་དེ་བཞིན་ཉིད་གང་གིས་དེ་བཞིན་གཤེགས་པར་གདགས་པ་དང་།
དེ་བཞིན་ཉིད་གང་གིས་རང་སངས་རྒྱས་སུ་གདགས་པ་དང་།
དེ་བཞིན་ཉིད་གང་གིས་འཕགས་པ་ཐམས་ཅད་དུ་གདགས་པ་དང་།
དེ་བཞིན་ཉིད་གང་གིས་གཟུགས་སུ་གདགས་པ་དང་།
དེ་བཞིན་ཉིད་གང་གིས་ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པར་གདགས་པ་དང་།
དེ་བཞིན་ཉིད་གང་གིས་སྐྱེ་མཆེད་དང་།
ཁམས་དང་།
རྟེན་ཅིང་འབྲེལ་པར་འབྱུང་བར་གདགས་པ་དང་།
དེ་བཞིན་ཉིད་གང་གིས་ཕ་རོལ་ཏུ་ཕྱིན་པ་ཐམས་ཅད་དང་།
སྟོང་པ་ཉིད་ཐམས་ཅད་དང་།
བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་དུ་གདགས་པ་དང་།
དེ་བཞིན་ཉིད་གང་གིས་འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་བརྒྱད་དང་།
མཐར་གྱིས་གནས་པའི་སྙོམས་པར་འཇུག་པ་དགུ་དང་།
རྣམ་པར་ཐར་པའི་སྒོ་སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་རྣམས་སུ་གདགས་པ་དང་།
དེ་བཞིན་ཉིད་གང་གིས་དེ་བཞིན་གཤེགས་པའི་སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།
སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་དུ་གདགས་པ་དང་།
དེ་བཞིན་ཉིད་གང་གིས་རྣམ་པ་ཐམས་ཅད་མཁྱེན་པ་ཉིད་ཀྱི་བར་དུ་གདགས་པ་དང་།
དེ་བཞིན་ཉིད་གང་གིས་འདུས་བྱས་ཀྱི་ཁམས་དང་།
འདུས་མ་བྱས་ཀྱི་བར་དུ་གདགས་པ་དེ་དག་ཐམས་ཅད་ཀྱང་དེ་ཁོ་ན་བཞིན་ཏེ།
དེ་བས་ན་དེ་བཞིན་ཉིད་ཅེས་བྱའོ།
།བྱང་ཆུབ་སེམས་དཔའ་སེམས་དཔའ་ཆེན་པོ་དེ་ནི་དེ་བཞིན་ཉིད་དེ་ལ་བསླབས་ཤིང་རྣམ་པ་ཐམས་ཅད་མཁྱེན་པ་ཉིད་ཐོབ་པར་བྱེད་པས།
དེའི་ཕྱིར་དེ་བཞིན་གཤེགས་པ་ཞེས་བྱ་སྟེ།
རབ་འབྱོར་རྣམ་གྲངས་དེས་ན་དེ་བཞིན་ཉིད་[^1283K]ཚད་མར་བྱས་ཏེ།
བྱང་ཆུབ་སེམས་དཔའ་སེམས་དཔའ་ཆེན་པོ་དེ་ནི་དེ་བཞིན་གཤེགས་པ་ཉིད་དུ་རིག་པར་བྱའོ།
།རབ་འབྱོར་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོས་ནི་དེ་བཞིན་ཉིད་ཀྱི་ཤེས་རབ་ཀྱི་ཕ་རོལ་ཏུ་ཕྱིན་པ་ལ་བསླབ་པར་བྱ་སྟེ།
རབ་འབྱོར་བྱང་ཆུབ་སེམས་དཔའ་སེམས་དཔའ་ཆེན་པོ་དེ་ནི་དེ་བཞིན་ཉིད་ཀྱི་ཤེས་རབ་ཀྱི་ཕ་རོལ་ཏུ་ཕྱིན་པ་ལ་བསླབས་ཤིང་ཆོས་ཐམས་ཅད་ཀྱི་དེ་བཞིན་ཉིད་ལ་སློབ་བོ།
།ཆོས་ཐམས་ཅད་ཀྱི་དེ་བཞིན་ཉིད་ལ་བསླབས་ཤིང་ཆོས་ཐམས་ཅད་ཀྱི་དེ་བཞིན་ཉིད་ཡོངས་སུ་རྫོགས་པར་བྱེད་དོ།
།ཆོས་ཐམས་ཅད་ཀྱི་དེ་བཞིན་ཉིད་ཡོངས་སུ་རྫོགས་པར་བྱས་ཤིང་ཆོས་ཐམས་ཅད་ཀྱི་དེ་བཞིན་ཉིད་ལ་དབང་དུ་གྱུར་པ་ཐོབ་པར་བྱེད་དོ།
།ཆོས་ཐམས་ཅད་ཀྱི་དེ་བཞིན་ཉིད་ལ་དབང་དུ་གྱུར་པ་ཐོབ་པར་བྱས་ཤིང་སེམས་ཅན་ཐམས་ཅད་ཀྱི་དབང་པོ་ལ་མཁས་པར་བྱེད་དོ།
།དབང་པོ་ལ་མཁས་པར་བྱས་ཤིང་དབང་པོ་ཡོངས་སུ་རྫོགས་པར་བྱ་བ་ལ་མཁས་པ་[^1284K]ཐོབ་པར་བྱེད་དོ།
།དབང་པོ་ཡོངས་སུ་རྫོགས་པར་བྱ་བ་ལ་མཁས་པ་ཐོབ་པར་བྱས་ཤིང་སེམས་ཅན་རྣམས་ཀྱི་ལས་རང་གིས་བྱས་པ་ཤེས་པར་བྱེད་དོ།
།སེམས་ཅན་རྣམས་ཀྱི་རང་གི་ལས་ཤེས་པར་བྱས་ཤིང་སྨོན་པའི་ཡེ་ཤེས་ཡོངས་སུ་རྫོགས་པར་བྱེད་དོ།
།སྨོན་པའི་ཡེ་ཤེས་ཡོངས་སུ་རྫོགས་པར་བྱས་ཤིང་དུས་གསུམ་དུ་ཡེ་ཤེས་རྣམ་པར་དག་པར་བྱེད་དོ།
།དུས་གསུམ་དུ་ཡེ་ཤེས་རྣམ་པར་དག་པར་བྱས་ཤིང་བྱང་ཆུབ་སེམས་དཔའི་སྤྱད་པ་སྤྱོད་པས་སེམས་ཅན་རྣམས་ཀྱི་དོན་བྱེད་དོ།
།སེམས་ཅན་རྣམས་ཀྱི་དོན་བྱེད་ཅིང་སངས་རྒྱས་ཀྱི་ཞིང་ཡོངས་སུ་དག་པར་བྱད་(བྱེད་)དོ།
།སངས་རྒྱས་ཀྱི་ཞིང་ཡོངས་སུ་དག་པར་བྱས་ཤིང་རྣམ་པ་ཐམས་ཅད་མཁྱེན་པ་ཉིད་[^1285K]ཐོབ་པར་བྱེད་དོ།
།རྣམ་པ་ཐམས་ཅད་མཁྱེན་པ་ཉིད་ཐོབ་པར་བྱས་ཤིང་ཆོས་ཀྱི་འཁོར་ལོ་བསྐོར་རོ།
།ཆོས་ཀྱི་འཁོར་ལོ་བསྐོར་ཞིང་སེམས་ཅན་རྣམས་ཐེག་པ་གསུམ་ལ་རབ་ཏུ་འགོད་དོ།
།སེམས་ཅན་རྣམས་ཐེག་པ་གསུམ་ལ་རབ་ཏུ་བཀོད་ནས་ཕུང་པོ་ལྷག་མ་མ་ལུས་པའི་མྱ་ངན་ལས་འདས་པའི་དབྱིངས་སུ་ཡོངས་སུ་[^1286K]མྱ་ངན་ལས་འདའོ།
།རབ་འབྱོར་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོས་ཡོན་ཏན་དང་ལེགས་པ་ཐམས་ཅད་མཐོང་ནས་བདག་གིས་ཀྱང་བླ་ན་མེད་པ་ཡང་དག་པ་རྫོགས་པའི་བྱང་ཆུབ་ཏུ་སེམས་བསྐྱེད་པར་བྱའོ།
།གཞན་ཡང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་དུ་གཞུག་པར་བྱའོ།
།རབ་འབྱོར་གྱིས་གསོལ་པ།
བཅོམ་ལྡན་འདས་བྱང་ཆུབ་སེམས་དཔའ་སེམས་དཔའ་ཆེན་པོ་གང་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་ཇི་སྐད་དུ་བསྟན་པ་འདི་ལ་སྤྱོད་པ་དེ་དག་ནི་ལྷ་དང་མི་དང་ལྷ་མ་ཡིན་དུ་བཅས་པའི་འཇིག་རྟེན་གྱིས་ཕྱག་བགྱི་བར་འོས་པའོ།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་དེ་བཞིན་ནོ།
།དེ་དེ་བཞིན་ཏེ།
བྱང་ཆུབ་སེམས་དཔའ་སེམས་དཔའ་ཆེན་པོ་གང་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་ཇི་སྐད་དུ་བསྟན་པ་འདི་ལ་སྤྱོད་པ་དེ་དག་ནི་ལྷ་དང་མི་དང་ལྷ་མ་ཡིན་དུ་བཅས་པའི་[^1287K]འཇིག་རྟེན་གྱིས་ཕྱག་བགྱི་བར་[^1288K]འོས་པའོ་ཞེས་བྱ་བ་ནི་ཇི་སྐད་དུ་གསུངས་པའི་བསྒོམ་པའི་[^1289K]ལམ་གྱི་ཡེ་ཤེས་དང་ལྡན་པ་ནི་ཡོན་ཏན་ཐམས་ཅད་ཕུན་སུམ་ཚོགས་པ་ཡིན་ནོ།།
།།གསོལ་པ་བཅོམ་ལྡན་འདས་བྱང་ཆུབ་སེམས་དཔའ་སེམས་དཔའ་ཆེན་པོ་སེམས་དང་པོ་བསྐྱེད་པ་དང་ལྡན་པ་སེམས་ཅན་ཐམས་ཅད་ཀྱི་དོན་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་འཚལ་བ་དེའི་བསོད་ནམས་ཇི་ཙམ་ཞིག་ཏུ་འཕེལ་བར་འགྱུར།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་གལ་ཏེ་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཀྱི་སེམས་ཅན་ཇི་སྙེད་པ་དེ་དག་ཐམས་ཅད་ཉན་ཐོས་ཀྱི་ས་ལ་གནས་པར་འགྱུར[^1290K]།
རང་སངས་རྒྱས་ཀྱི་ས་ལ་གནས་པར་གྱུར་[^1291K]ན་སེམས་ཅན་དེ་དག་གི་[^1292K]བསོད་ནམས་མང་དུ་འཕེལ་ལམ།
གསོལ་པ་བཅོམ་ལྡན་འདས་མང་ངོ་།
།བདེ་བར་གཤེགས་པ་[^1293K]མང་ངོ་།
།བཅོམ་ལྡན་འདས་ཚད་མ་མཆིས་སོ།
།བདེ་བར་གཤེགས་པ་ཚད་མ་མཆིས་སོ།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཀྱི་སེམས་ཅན་ཐམས་ཅད་ཉན་ཐོས་ཀྱི་ཐེག་པའམ།
རང་སངས་རྒྱས་ཀྱི་ཐེག་པར་འགྱུར་བའི་[^1294K]བསོད་ནམས་དང་།
བྱང་ཆུབ་སེམས་དཔའ་སེམས་དཔའ་ཆེན་པོ་སེམས་དང་པོ་བསྐྱེད་པ་དང་ལྡན་པའི་བསོད་ནམས་ལས་བྱང་ཆུབ་སེམས་དཔའ་སེམས་དང་པོ་བསྐྱེད་པ་དང་ལྡན་པའི་བསོད་ནམས་ཀྱི་ཚོགས་དེ་ལ་ནི་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཀྱི་སེམས་ཅན་ཐམས་ཅད་ཉན་ཐོས་ཀྱི་ཐེག་པའམ།
རང་སངས་རྒྱས་ཀྱི་ཐེག་པ་པར་གྱུར་པ་དེ་དག་གི་བསོད་ནམས་དེས་བརྒྱའི་ཆར་ཡང་ཉེ་བར་མི་འགྲོའོ།
།སྟོང་གི་ཆ་དང་།
བརྒྱ་ཕྲག་སྟོང་གི་ཆ་དང་།
བྱེ་བའི་ཆ་དང་།
བྱེ་བ་བརྒྱའི་ཆ་དང་།
བྱེ་བ་སྟོང་གི་ཆ་དང་།
བྱེ་བ་བརྒྱ་ཕྲག་སྟོང་གི་ཆ་དང་།
བྱེ་བ་ཁྲག་ཁྲིག་བརྒྱ་ཕྲག་སྟོང་གི་ཆར་ཡང་ཉེ་བར་མི་འགྲོའོ།
།གྲངས་དང་།
ཆ་དང་།
བགྲང་བ་དང་།
དཔེ་དང་།
རྒྱུར་ཡང་མི་བཟོད་དོ།
།དེ་ཅིའི་ཕྱིར་ཞེ་ན།
བྱང་ཆུབ་སེམས་དཔའ་ལས་བྱུང་བ་ནི་གང་ཟག་ཉན་ཐོས་དང་རང་སངས་རྒྱས་ཀྱི་ཐེག་པ་ཐེག་པ་པ་[^1295K]རྣམས་ཏེ།
ཉན་ཐོས་དང་རང་སངས་རྒྱས་ལས་བྱུང་བ་ནི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་མ་ཡིན་ནོ།
།སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཀྱི་སེམས་ཅན་ཐམས་ཅད་ཉན་ཐོས་ཀྱི་ཐེག་པ་པའམ།
རང་སངས་རྒྱས་ཀྱི་ཐེག་པ་པར་གྱུར་པ་ལྟ་ཞོག་གི
།གལ་ཏེ་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཀྱི་སེམས་ཅན་དེ་དག་ཐམས་ཅད་ཉན་ཐོས་ཀྱི་ཡོན་ཏན་དང་ལྡན་པར་གྱུར་ཀྱང་།
དེ་དག་གི་བསོད་ནམས་དེས་བྱང་ཆུབ་སེམས་དཔའ་སེམས་དང་པོ་བསྐྱེད་པའི་བསོད་ནམས་ཀྱི་བརྒྱའི་ཆར་ཡང་ཉེ་བར་མི་[^1296K]འགྲོའོ།
།སྟོང་གི་ཆ་དང་།
བརྒྱ་སྟོང་གི་ཆ་དང་།
བྱེ་བ་ཁྲག་ཁྲིག་བརྒྱ་སྟོང་གྱི་(གི་)བར་གྱི་ཆར་ཡང་ཉེ་བར་མི་འགྲོའོ།
།དཔེ་དང་རྒྱུའི་བར་དུ་ཡང་མི་བཟོད་དོ།
།དེ་ཅིའི་ཕྱིར་ཞེ་ན།
བྱང་ཆུབ་སེམས་དཔའ་ལས་བྱུང་བ་ནི་ཉན་ཐོས་དང་རང་སངས་རྒྱས་ཀྱི་ཡོན་ཏན་རྣམས་ཏེ།
ཉན་ཐོས་དང་རང་སངས་རྒྱས་ཀྱི་ཡོན་ཏན་ལས་བྱུང་བ་ནི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་མ་ཡིན་ནོ།
།སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཀྱི་སེམས་ཅན་ཐམས་ཅད་ཉན་ཐོས་ཀྱི་ཡོན་ཏན་དང་ལྡན་པར་གྱུར་པ་འམ།
རང་སངས་རྒྱས་ཀྱི་ཡོན་ཏན་དང་ལྡན་པར་གྱུར་པ་ལྟ་ཞོག་གི
།གལ་ཏེ་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཀྱི་སེམས་ཅན་དེ་དག་ཐམས་ཅད་དཀར་པོ་རྣམ་པར་མཐོང་བའི་ས་ལ་གནས་པར་གྱུར་ཀྱང་དེ་དག་གི་བསོད་ནམས་དེས་བྱང་ཆུབ་སེམས་དཔའ་སེམས་དཔའ་ཆེན་པོ་སེམས་དང་པོ་བསྐྱེད་པའི་བསོད་ནམས་ཀྱི་བརྒྱའི་ཆར་ཡང་ཉེ་བར་མི་འགྲོའོ།
།སྟོང་གི་ཆ་དང་།
བརྒྱ་ཕྲག་སྟོང་གི་ཆ་དང་།
བྱེ་བ་ཁྲག་ཁྲིག་བརྒྱ་ཕྲག་སྟོང་གི་[^1297K]ཆར་ཡང་ཉེ་བར་མི་འགྲོའོ།
།དཔེ་དང་རྒྱུའི་བར་དུ་ཡང་མི་བཟོད་དོ།
།དེ་ཅིའི་ཕྱིར་ཞེ་ན།
བྱང་ཆུབ་སེམས་དཔའ་ལས་བྱུང་བ་ནི་དཀར་པོ་རྣམ་པར་མཐོང་བའི་ས་ལ་གནས་པ་རྣམས་ཏེ།
དཀར་པོ་རྣམ་པར་མཐོང་བའི་ས་འབྱུང་བ་[^1298K]ནི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་མ་ཡིན་ནོ།
།སྟོང་གསུམ་གྱི་[^1299K]སྟོང་ཆེན་པོའི་འཇིག་རྟེན་གྱི་ཁམས་ཀྱི་སེམས་ཅན་ཐམས་ཅད་དཀར་པོ་རྣམ་པར་མཐོང་བའི་ས་ལ་གནས་པར་གྱུར་པ་ལྟ་ཞོག་གི
།གལ་ཏེ་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཀྱི་སེམས་ཅན་དེ་དག་ཐམས་ཅད་རིགས་ཀྱི་ས་ལ་གནས་པར་གྱུར་ཀྱང་།
དེ་དག་གི་བསོད་ནམས་དེས་བྱང་ཆུབ་སེམས་དཔའ་སེམས་དང་པོ་བསྐྱེད་པའི་བསོད་ནམས་ཀྱི་བརྒྱའི་ཆར་ཡང་ཉེ་བར་མི་འགྲོ།
སྟོང་གི་ཆ་དང་།
བརྒྱ་ཕྲག་སྟོང་གི་ཆ་དང་།
བྱེ་བ་ཁྲག་ཁྲིག་བརྒྱ་ཕྲག་སྟོང་གི་བར་གྱི་ཆར་ཡང་ཉེ་བར་མི་འགྲོའོ།
།དཔེ་དང་རྒྱུའི་བར་དུ་ཡང་མི་བཟོད་དོ།
།དེ་ཅིའི་ཕྱིར་ཞེ་ན།
བྱང་ཆུབ་སེམས་དཔའ་ལས་བྱུང་བ་ནི་རིགས་ཀྱི་ས་ལ་གནས་པ་རྣམས་ཏེ།
རིགས་ཀྱི་ས་ལས་བྱུང་བ་ནི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་མ་ཡིན་ནོ།
།སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཀྱི་སེམས་ཅན་ཐམས་ཅད་རིགས་ཀྱི་ས་ལ་གནས་པར་གྱུར་པ་ལྟ་ཞོག་གི
།གལ་ཏེ་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཀྱི་སེམས་ཅན་དེ་དག་ཐམས་ཅད་བརྒྱད་པའི་ས་ལ་གནས་པར་གྱུར་ཀྱང་།
དེ་དག་གི་བསོད་ནམས་དེས་བྱང་ཆུབ་སེམས་དཔའ་སེམས་དང་པོ་བསྐྱེད་པའི་བསོད་ནམས་ཀྱི་བརྒྱའི་ཆར་ཡང་ཉེ་བར་མི་འགྲོའོ།
།སྟོང་གི་ཆ་དང་།
བརྒྱ་ཕྲག་སྟོང་གི་ཆ་དང་།
བྱེ་བ་ཁྲག་ཁྲིག་བརྒྱ་ཕྲག་སྟོང་གི་བར་གྱི་ཆར་ཡང་ཉེ་བར་མི་འགྲོའོ།
།དཔེ་དང་རྒྱུའི་བར་དུ་ཡང་མི་བཟོད་དོ།
།དེ་ཅིའི་ཕྱིར་ཞེ་ན།
བྱང་ཆུབ་སེམས་དཔའ་ལས་བྱུང་བ་ནི་བརྒྱད་པའི་ས་རྣམས་ཏེ།
བརྒྱད་པའི་ས་ལས་བྱུང་བ་ནི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་མ་ཡིན་ནོ།
།སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཀྱི་སེམས་ཅན་དེ་དག་ཐམས་ཅད་བརྒྱད་པའི་ས་ལ་གནས་པར་གྱུར་པ་ལྟ་ཞོག་གི
།གལ་ཏེ་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཀྱི་སེམས་ཅན་དེ་དག་ཐམས་ཅད་མཐོང་བའི་ས་ལ་གནས་པར་གྱུར་ཀྱང་།
དེ་དག་གི་བསོད་ནམས་དེས་བྱང་ཆུབ་སེམས་དཔའ་སེམས་དང་པོ་བསྐྱེད་པའི་བསོད་ནམས་ཀྱི་བརྒྱའི་ཆར་ཡང་ཉེ་བར་མི་འགྲོའོ།
།སྟོང་གི་ཆ་དང་།
བརྒྱ་ཕྲག་སྟོང་གི་ཆ་དང་།
བྱེ་བ་ཁྲག་ཁྲིག་བརྒྱ་ཕྲག་སྟོང་གི་བར་གྱི་ཆར་ཡང་ཉེ་བར་མི་འགྲོའོ།
།དཔེ་དང་རྒྱུའི་བར་དུ་ཡང་མི་བཟོད་དོ།
།དེ་ཅིའི་ཕྱིར་ཞེ་ན།
བྱང་ཆུབ་སེམས་དཔའ་ལས་བྱུང་བ་ནི་མཐོང་བའི་ས་རྣམས་ཏེ།
མཐོང་བའི་ས་ལས་བྱུང་བ་ནི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་མ་[^1300K]ཡིན་ནོ།
།སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཀྱི་སེམས་ཅན་དེ་དག་ཐམས་ཅད་མཐོང་བའི་ས་ལ་གནས་པར་གྱུར་པ་ལྟ་ཞོག་གི
།གལ་ཏེ་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཀྱི་སེམས་ཅན་དེ་དག་ཐམས་ཅད་བསྲབས་པའི་ས་ལ་གནས་པར་གྱུར་ཀྱང་།
དེ་དག་གི་བསོད་ནམས་དེས་བྱང་ཆུབ་སེམས་དཔའ་སེམས་དང་པོ་བསྐྱེད་པའི་[^1301K]བསོད་ནམས་ཀྱི་བརྒྱའི་ཆར་ཡང་ཉེ་བར་མི་འགྲོའོ།
།སྟོང་གི་ཆ་དང་།
བརྒྱ་ཕྲག་སྟོང་གི་ཆ་དང་།
བྱེ་བ་ཁྲག་ཁྲིག་བརྒྱ་ཕྲག་[^1302K]སྟོང་གི་བར་གྱི་ཆར་ཡང་ཉེ་བར་མི་འགྲོའོ།
།དཔེ་དང་རྒྱུའི་བར་དུ་ཡང་མི་བཟོད་དོ།
།དེ་ཅིའི་ཕྱིར་ཞེ་ན།
བྱང་ཆུབ་སེམས་དཔའ་ལས་བྱུང་བ་ནི་བསྲབས་པའི་ས་ལ་གནས་པ་རྣམས་ཏེ།
བསྲབས་པའི་ས་ལས་བྱུང་བ་ནི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་མ་ཡིན་ནོ།
།སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཀྱི་སེམས་ཅན་ཐམས་ཅད་བསྲབས་པའི་ས་ལ་གནས་པར་གྱུར་པ་ལྟ་ཞོག་གི
།གལ་ཏེ་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཀྱི་སེམས་ཅན་དེ་དག་ཐམས་ཅད་འདོད་ཆགས་དང་བྲལ་བའི་ས་ལ་གནས་པར་གྱུར་ཀྱང་།
དེ་དག་གི་བསོད་ནམས་དེས་བྱང་ཆུབ་སེམས་དཔའ་སེམས་དང་པོ་བསྐྱེད་པའི་བསོད་ནམས་ཀྱི་བརྒྱའི་ཆར་ཡང་ཉེ་བར་མི་འགྲོའོ།
།སྟོང་གི་ཆ་དང་།
བརྒྱ་ཕྲག་སྟོང་གི་ཆ་དང་།
བྱེ་བ་ཁྲག་ཁྲིག་བརྒྱ་ཕྲག་སྟོང་གི་བར་གྱི་ཆར་ཡང་ཉེ་བར་མི་འགྲོའོ།
།དཔེ་དང་རྒྱུའི་བར་དུ་ཡང་མི་བཟོད་དོ།
།དེ་ཅིའི་ཕྱིར་ཞེ་ན།
བྱང་ཆུབ་སེམས་དཔའ་ལས་བྱུང་བ་ནི་འདོད་ཆགས་དང་བྲལ་བའི་ས་ལ་གནས་པ་རྣམས་ཏེ།
འདོད་ཆགས་དང་བྲལ་བའི་ས་ལས་བྱུང་བ་ནི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་མ་ཡིན་ནོ།
།སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཀྱི་སེམས་ཅན་ཐམས་ཅད་འདོད་ཆགས་དང་བྲལ་བའི་ས་ལ་གནས་པར་གྱུར་པ་ལྟ་ཞོག་གི
།གལ་ཏེ་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཀྱི་སེམས་ཅན་དེ་དག་ཐམས་ཅད་བྱས་པ་རྟོགས་པའི་ས་ལ་གནས་པར་གྱུར་ཀྱང་།
དེ་དག་གི་བསོད་ནམས་དེས་བྱང་ཆུབ་སེམས་དཔའ་སེམས་དང་པོ་བསྐྱེད་པའི་བསོད་ནམས་ཀྱི་བརྒྱའི་ཆར་ཡང་ཉེ་བར་མི་འགྲོའོ།
།སྟོང་གི་ཆ་དང་།
བརྒྱ་ཕྲག་སྟོང་གི་ཆ་དང་།
བྱེ་བ་ཁྲག་ཁྲིག་བརྒྱ་ཕྲག་སྟོང་གི་བར་གྱི་ཆར་ཡང་ཉེ་བར་མི་འགྲོའོ།
།དཔེ་དང་རྒྱུའི་བར་དུ་ཡང་མི་བཟོད་དོ།
།དེ་ཅིའི་ཕྱིར་ཞེ་ན།
བྱང་ཆུབ་སེམས་དཔའ་ལས་བྱུང་བ་ནི་བྱས་པ་རྟོགས་པའི་ས་ལ་གནས་པ་རྣམས་ཏེ།
བྱས་པ་རྟོགས་པའི་ས་ལས་བྱུང་བ་ནི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་མ་ཡིན་ནོ།
།སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཀྱི་སེམས་ཅན་ཐམས་ཅད་བྱས་པ་རྟོགས་པའི་ས་ལ་གནས་པར་གྱུར་པ་ལྟ་ཞོག་གི
།གལ་ཏེ་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཀྱི་སེམས་ཅན་དེ་དག་ཐམས་ཅད་རང་སངས་རྒྱས་ཀྱི་ས་ལ་གནས་པར་གྱུར་ཀྱང་།
དེ་དག་གི་བསོད་ནམས་དེས་བྱང་ཆུབ་སེམས་དཔའ་སེམས་དང་པོ་བསྐྱེད་པའི་བསོད་ནམས་ཀྱི་བརྒྱའི་ཆར་ཡང་ཉེ་བར་མི་འགྲོའོ།
།སྟོང་གི་ཆ་དང་།
བརྒྱ་ཕྲག་སྟོང་གི་ཆ་དང་།
བྱེ་བ་ཁྲག་ཁྲིག་བརྒྱ་ཕྲག་སྟོང་གི་བར་གྱི་ཆར་ཡང་ཉེ་བར་མི་འགྲོའོ།
།དཔེ་དང་རྒྱུའི་བར་དུ་ཡང་མི་བཟོད་དོ།
།དེ་ཅིའི་ཕྱིར་ཞེ་ན།
བྱང་ཆུབ་སེམས་དཔའ་ལས་བྱུང་བ་ནི་རང་སངས་རྒྱས་རྣམས་ཏེ།
རང་སངས་རྒྱས་ལས་བྱུང་བ་ནི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་མ་ཡིན་ནོ།
།སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཀྱི་སེམས་ཅན་ཐམས་ཅད་རང་སངས་རྒྱས་ཀྱི་ས་ལ་གནས་པར་གྱུར་པ་[^1303K]ལྟ་ཞོག་གི
།གལ་ཏེ་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཀྱི་སེམས་ཅན་དེ་དག་[^1304K]ཐམས་ཅད་བྱང་ཆུབ་སེམས་དཔའི་སྐྱོན་མེད་པར་ཞུགས་པར་གྱུར་ཀྱང་།
དེ་དག་གི་བསོད་ནམས་དེས་བྱང་ཆུབ་སེམས་དཔའ་བྱང་ཆུབ་ཏུ་ཞུགས་པའི་བསོད་ནམས་ཀྱི་བརྒྱའི་ཆར་ཡང་ཉེ་བར་མི་འགྲོའོ།
།སྟོང་གི་ཆ་དང་།
བརྒྱ་ཕྲག་སྟོང་གི་ཆ་དང་།
བྱེ་བ་ཁྲག་ཁྲིག་བརྒྱ་ཕྲག་སྟོང་གི་བར་གྱི་ཆར་ཡང་ཉེ་བར་མི་འགྲོའོ།
།དཔེ་དང་རྒྱུའི་བར་དུ་ཡང་མི་བཟོད་དོ།
།དེ་ཅིའི་ཕྱིར་ཞེ་ན།
བྱང་ཆུབ་སེམས་དཔའ་ལས་བྱུང་བ་ནི་བྱང་ཆུབ་སེམས་དཔའི་སྐྱོན་མེད་པར་ཞུགས་པ་རྣམས་ཏེ།
བྱང་ཆུབ་སེམས་དཔའི་སྐྱོན་མེད་པར་ཞུགས་པ་ལས་བྱུང་བ་ནི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་མ་ཡིན་ནོ།
།སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཀྱི་སེམས་ཅན་ཐམས་ཅད་བྱང་ཆུབ་སེམས་དཔའི་སྐྱོན་མེད་པར་ཞུགས་པར་གྱུར་པར་[^1305K]ལྟ་ཞོག་གི་གལ་ཏེ་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཀྱི་སེམས་ཅན་དེ་དག་ཐམས་ཅད་བྱང་ཆུབ་ཏུ་ཞུགས་པར་གྱུར་ཀྱང་དེ་དག་གི་བསོད་ནམས་དེས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀྱི་བསོད་ནམས་ཀྱི་བརྒྱའི་ཆར་ཡང་ཉེ་བར་མི་འགྲོའོ།
།སྟོང་གི་ཆ་དང་།
བརྒྱ་ཕྲག་སྟོང་གི་ཆ་དང་།
བྱེ་བ་ཁྲག་ཁྲིག་བརྒྱ་ཕྲག་སྟོང་གི་བར་གྱི་ཆར་ཡང་ཉེ་བར་མི་འགྲོའོ།
།གྲངས་སུ་ཡང་མི་བཟོད[^1306K]།
ཆར་ཡང་མི་བཟོད[^1307K]།
བགྲང་བར་ཡང་མི་བཟོད།
དཔེར་ཡང་མི་བཟོད།
རྒྱུར་ཡང་མི་བཟོད་དོ་ཞེས་བྱ་བ་ནི་བར་ཆད་མེད་པའི་ཏིང་ངེ་འཛིན་ཡིན་ནོ།།
།།གསོལ་པ་བཅོམ་ལྡན་འདས་བྱང་ཆུབ་སེམས་དཔའ་སེམས་དཔའ་ཆེན་པོ་སེམས་དང་པོ་བསྐྱེད་པས་ཅི་ཡིད་ལ་བགྱི།
བཅོམ་ལྡན་འདས་ཀྱིས་བཀའ་སྩལ་པ།
རྣམ་པ་ཐམས་ཅད་མཁྱེན་པ་ཉིད་ཡིད་ལ་བྱའོ་ཞེས་བྱ་བ་ནི་རྣམ་པ་ཐམས་ཅད་མཁྱེན་པ་ཉིད་ཀྱི་མཚན་ཉིད་སངས་རྒྱས་ཉིད་ཡིན་ནོ།
།གསོལ་པ་བཅོམ་ལྡན་འདས་རྣམ་པ་ཐམས་ཅད་མཁྱེན་པ་ཉིད་ཀྱི་དངོས་པོ་ཇི་ལྟ་བུ་ཞིག་མཆིས།
དམིགས་པ་ཇི་ལྟ་བུ་ཞིག་མཆིས།
དབང་སྒྱུར་བ་[^1308K]ཇི་ལྟ་བུ་ཞིག་མཆིས།
རྣམ་པ་ཇི་ལྟ་བུ་ཞིག་མཆིས།
མཚན་ཉིད་ཇི་ལྟ་བུ་ཞིག་མཆིས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་རྣམ་པ་ཐམས་ཅད་མཁྱེན་པ་ཉིད་ཅེས་བྱ་བ་ནི་དངོས་པོ་མེད་པ།
མཚན་ཉིད་མེད་པ།
མཚན་མ་མེད་པ།
བྱེད་པ་མེད་པ།
སྐྱེ་བ་མེད་པ།
འབྱུང་བ་མེད་པ་སྟེ།
རབ་འབྱོར་གང་ཡང་[^1309K]འདི་སྐད་དུ་རྣམ་པ་ཐམས་ཅད་མཁྱེན་པ་ཉིད་ཀྱི་དམིགས་པ་ནི་[^1310K]ཇི་ལྟ་བུ།
དབང་སྒྱུར་བ་[^1311K]ནི་ཇི་ལྟ་བུ།
རྣམ་པ་ནི་ཇི་ལྟ་བུ།
མཚན་ཉིད་ནི་ཇི་ལྟ་བུ་ཞེས་ཟེར་བ་ནི།
རབ་འབྱོར་རྣམ་པ་ཐམས་ཅད་མཁྱེན་པ་ཉིད་ཀྱི་དམིགས་པ་ནི་དངོས་པོ་མེད་པ།
བདག་པོ་ནི་དྲན་པ།
རྣམ་པ་ནི་ཞི་བ།
མཚན་ཉིད་ནི་མཚན་ཉིད་མེད་པ་ཡིན་ཏེ།
རབ་འབྱོར་འདི་ནི་རྣམ་པ་ཐམས་ཅད་མཁྱེན་པ་ཉིད་ཀྱི་དམིགས་པའོ།
།འདི་ནི་དབང་སྒྱུར་བའོ[^1312K]།
།འདི་ནི་རྣམ་པའོ།
།འདི་ནི་མཚན་ཉིད་དོ་ཞེས་བྱ་བ་ནི་རྣམ་པ་ཐམས་ཅད་མཁྱེན་པ་ཉིད་ཀྱི་དམིགས་པ་དང་།
བདག་པོ་དང་རྣམ་པ་ཡིན་ཏེ།
འདི་དག་གིས་ནི་བར་ཆད་མེད་པའི་ཏིང་ངེ་འཛིན་གསུངས་པའོ།
།གསོལ་པ་བཅོམ་ལྡན་འདས་ཅི་ལགས།
རྣམ་པ་ཐམས་ཅད་མཁྱེན་པ་ཉིད་འབའ་ཞིག་དངོས་པོ་མ་མཆིས་པ་ལགས་སམ།
འོན་ཏེ་གཟུགས་ཀྱང་དངོས་པོ་མ་མཆིས་པ་ལགས།
ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་ཡང་དངོས་པོ་མ་མཆིས་པ་ལགས།
སྐྱེ་མཆེད་དང་།
ཁམས་དང་།
རྟེན་ཅིང་འབྲེལ་པར་འབྱུང་བ་ཡང་དངོས་པོ་མ་མཆིས་པ་ལགས།
ཕ་རོལ་ཏུ་ཕྱིན་པ་ཐམས་ཅད་དང་།
སྟོང་པ་ཉིད་ཐམས་ཅད་དང་།
བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་ཡང་དངོས་པོ་མ་མཆིས་པ་ལགས།
འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་བརྒྱད་དང་།
མཐར་གྱིས་གནས་པའི་སྙོམས་པར་འཇུག་པ་དགུ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་དང་།
དེ་བཞིན་གཤེགས་པའི་སྟོབས་དང་།
མི་འཇིགས་པ་དང་།
སོ་སོ་ཡང་དག་པར་རིག་པ་དང་།
སངས་རྒྱས་ཀྱི་ཆོས་མ་འདྲེས་པ་རྣམས་ཀྱང་དངོས་པོ་མ་མཆིས་པ་ལགས།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
དགའ་བ་ཆེན་པོ་དང་།
བཏང་སྙོམས་ཆེན་པོ་ཡང་དངོས་པོ་མ་མཆིས་པ་ལགས།
འདུས་བྱས་ཀྱི་ཁམས་དང་།
འདུས་མ་བྱས་ཀྱི་ཁམས་ཀྱང་དངོས་པོ་མ་མཆིས་པ་ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་རྣམ་པ་ཐམས་ཅད་མཁྱེན་པ་ཉིད་ཀྱང་དངོས་པོ་མེད་པའོ།
།གཟུགས་དང་།
ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་ཡང་[^1313K]དངོས་པོ་མེད་པའོ།
།སྐྱེ་མཆེད་དང་།
ཁམས་དང་།
རྟེན་ཅིང་འབྲེལ་པར་འབྱུང་བ་དངོས་པོ་མེད་པའོ།
།ཕ་རོལ་ཏུ་ཕྱིན་པ་ཐམས་ཅད་དང་།
སྟོང་པ་ཉིད་ཐམས་ཅད་དང་།
བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་ཡང་དངོས་པོ་མེད་པའོ།
།འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་བརྒྱད་དང་།
མཐར་གྱིས་གནས་པའི་སྙོམས་པར་འཇུག་པ་དགུ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་དང་།
དེ་བཞིན་གཤེགས་པའི་སྟོབས་དང་།
མི་འཇིགས་པ་དང་།
སོ་སོ་ཡང་དག་པར་རིག་པ་དང་།
སངས་རྒྱས་ཀྱི་ཆོས་མ་འདྲེས་པ་རྣམས་ཀྱང་དངོས་པོ་མེད་པའོ།
།བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
དགའ་བ་ཆེན་པོ་དང་།
བཏང་སྙོམས་ཆེན་པོ་ཡང་དངོས་པོ་མེད་པའོ།
།འདུས་བྱས་དང་འདུས་མ་བྱས་ཀྱི་ཁམས་ཀྱང་དངོས་པོ་མེད་པའོ།
།དེ་ཅིའི་ཕྱིར་ཞེ་ན།
རབ་འབྱོར་དེ་ནི་འདི་ལྟར་རྣམ་པ་ཐམས་ཅད་མཁྱེན་པ་ཉིད་ལ་ངོ་བོ་ཉིད་མེད་དེ།
རབ་འབྱོར་གང་ལ་ངོ་བོ་ཉིད་མེད་པ་དེ་ནི་དངོས་པོ་མེད་པའོ།
།གསོལ་པ།
བཅོམ་ལྡན་འདས་ཅིའི་སླད་དུ་རྣམ་པ་ཐམས་ཅད་མཁྱེན་པ་ཉིད་ལ་ངོ་བོ་ཉིད་མ་མཆིས་པ་ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་སྦྱོར་བ་ལས་བྱུང་བ་ནི་ངོ་བོ་ཉིད་མེད་དེ།
གང་ལ་སྦྱོར་བ་ལས་[^1314K]བྱུང་བའི་ངོ་བོ་ཉིད་མེད་པ་དེ་ནི་དངོས་པོ་མེད་པའོ།
།རབ་འབྱོར་རྣམ་གྲངས་དེས་ན་ཆོས་ཐམས་ཅད་ནི་དངོས་པོ་མེད་པའི་ངོ་བོ་ཉིད་དོ་ཞེས་བྱ་བ་ནི་དམིགས་པ་འཐད་པ་ལ་ལོག་པར་རྟོག་པ་ཡིན་ནོ།།
།།རབ་འབྱོར་འདི་ལྟར་ཡང་ཆོས་ཐམས་ཅད་ནི་སྟོང་པ་ཉིད་ཀྱི་ངོ་བོ་ཉིད་དོ།
།ཆོས་ཐམས་ཅད་ནི་མཚན་མ་མེད་པའི་ངོ་བོ་ཉིད་དོ།
།ཆོས་ཐམས་ཅད་ནི་སྨོན་པ་མེད་པའི་ངོ་བོ་ཉིད་དོ།
།རབ་འབྱོར་འདི་ལྟར་ཡང་ཆོས་ཐམས་ཅད་ནི་དེ་བཞིན་ཉིད་ཀྱི་ངོ་བོ་ཉིད་དོ།
།ཆོས་ཐམས་ཅད་ནི་ཡང་དག་པའི་མཐའི་ངོ་བོ་ཉིད་དོ།
།ཆོས་ཐམས་ཅད་ནི་ཆོས་ཀྱི་དབྱིངས་ཀྱི་ངོ་བོ་ཉིད་དོ།
།རབ་འབྱོར་རྣམ་གྲངས་དེས་ཀྱང་འདི་ལྟར་ཆོས་ཐམས་ཅད་ནི་དངོས་པོ་མེད་པའི་ངོ་བོ་ཉིད་དུ་རིག་པར་བྱའོ།
།གསོལ་པ།
བཅོམ་ལྡན་འདས་དེ་ལྟར་གལ་ཏེ་ཆོས་ཐམས་ཅད་དངོས་པོ་མ་མཆིས་པའི་ངོ་བོ་ཉིད་ལགས་ན།
འོ་ན་བྱང་ཆུབ་སེམས་དཔའ་སེམས་དཔའ་ཆེན་པོ་སེམས་དང་པོ་བསྐྱེད་པ་ཐབས་གང་དང་ལྡན་པས་སྦྱིན་པའི་ཕ་རོལ་ཏུ་ཕྱིན་པ་ལ་སྤྱོད་ཅིང་སངས་རྒྱས་ཀྱི་ཞིང་ཡོངས་སུ་དག་པ་དང་།
སེམས་ཅན་རྣམས་ཡོངས་སུ་སྨིན་པར་བགྱིད་པ་ལགས།
ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་།
བཟོད་པའི་ཕ་རོལ་ཏུ་ཕྱིན་པ་དང་།
བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་།
བསམ་གཏན་གྱི་ཕ་རོལ་ཏུ་ཕྱིན་པ་དང་།
ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་ཅིང་སངས་རྒྱས་ཀྱི་ཞིང་ཡོངས་སུ་དག་པ་དང་།
སེམས་ཅན་རྣམས་ཡོངས་སུ་སྨིན་པར་བགྱིད་པ་ལགས།
བསམ་གཏན་དང་པོ་དང་།
བསམ་གཏན་གཉིས་པ་དང་།
བསམ་གཏན་གསུམ་པ་དང་།
བསམ་གཏན་བཞི་པ་ལ་སྤྱོད་ཅིང་སངས་རྒྱས་ཀྱི་ཞིང་ཡོངས་སུ་དག་པ་དང་།
སེམས་ཅན་རྣམས་ཡོངས་སུ་སྨིན་པར་བགྱིད་པ་ལགས།
བྱམས་པ་དང་།
སྙིང་རྗེ་དང་།
དགའ་བ་དང་།
བཏང་སྙོམས་ལ་སྤྱོད་ཅིང་སངས་རྒྱས་ཀྱི་ཞིང་ཡོངས་སུ་དག་པ་དང་།
སེམས་ཅན་རྣམས་[^1315K]ཡོངས་སུ་སྨིན་པར་བགྱིད་པ་ལགས།
ནམ་མཁའ་མཐའ་ཡས་སྐྱེ་མཆེད་དང་།
རྣམ་ཤེས་མཐའ་ཡས་སྐྱེ་མཆེད་དང་།
ཅུང་ཟད་མེད་པའི་སྐྱེ་མཆེད་དང་།
འདུ་ཤེས་མེད་འདུ་ཤེས་མེད་མིན་སྐྱེ་མཆེད་ལ་སྤྱོད་ཅིང་སངས་རྒྱས་ཀྱི་ཞིང་ཡོངས་སུ་དག་པ་དང་།
སེམས་ཅན་རྣམས་ཡོངས་སུ་སྨིན་པར་བགྱིད་པ་ལགས།
ནང་སྟོང་པ་ཉིད་དང་།
ཕྱི་སྟོང་པ་ཉིད་དང་།
ཕྱི་ནང་སྟོང་པ་ཉིད་དང་།
དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་བར་དུ་སྤྱོད་ཅིང་སངས་རྒྱས་ཀྱི་ཞིང་ཡོངས་སུ་དག་པ་[^1316K]དང་།
སེམས་ཅན་རྣམས་[^1317K]ཡོངས་སུ་སྨིན་པར་བགྱིད་པ་ལགས།
དྲན་པ་ཉེ་བར་གཞག་པ་དང་།
ཡང་དག་པར་སྤོང་བ་དང་།
རྫུ་འཕྲུལ་གྱི་རྐང་པ་དང་།
དབང་པོ་དང་།
སྟོབས་དང་།
བྱང་ཆུབ་ཀྱི་ཡན་ལག་དང་།
འཕགས་པའི་ལམ་ཡན་ལག་བརྒྱད་པ་ལ་སྤྱོད་ཅིང་སངས་རྒྱས་ཀྱི་ཞིང་ཡོངས་སུ་དག་པ་དང་།
སེམས་ཅན་རྣམས་[^1318K]ཡོངས་སུ་སྨིན་པར་བགྱིད་པ་ལགས།
འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་བརྒྱད་དང་།
མཐར་གྱིས་གནས་པའི་སྙོམས་པར་འཇུག་པ་དགུ་དང་།[^1319K]སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་དང་།
དེ་བཞིན་གཤེགས་པའི་སྟོབས་དང་།
མི་འཇིགས་པ་དང་།
སོ་སོ་ཡང་དག་པར་རིག་པ་དང་།
སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་དང་།
རྣམ་པ་ཐམས་ཅད་མཁྱེན་པ་ཉིད་ཀྱི་བར་ལ་སྤྱོད་ཅིང་སངས་རྒྱས་ཀྱི་ཞིང་ཡོངས་སུ་དག་པ་དང་།
སེམས་ཅན་རྣམས་[^1320K]ཡོངས་སུ་སྨིན་པར་བགྱིད་པ་ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་ལྟར་ཆོས་ཐམས་ཅད་དངོས་པོ་མེད་པའི་ངོ་བོ་ཉིད་དུ་ཡོངས་སུ་འདྲིས་པར་བྱེད་ཅིང་སངས་རྒྱས་ཀྱི་ཞིང་ཡོངས་སུ་དག་པ་དང་།
སེམས་ཅན་རྣམས་[^1321K]ཡོངས་སུ་སྨིན་པར་བྱེད་ལ།
སངས་རྒྱས་ཀྱི་ཞིང་ཡོངས་སུ་དག་པ་དང་།
སེམས་ཅན་དེ་དག་ཀྱང་དངོས་པོ་མེད་པའི་ངོ་བོ་ཉིད་དུ་ཤེས་པ་དེ་ཉིད་བྱང་ཆུབ་སེམས་དཔའ་སེམས་དཔའ་ཆེན་པོའི་ཐབས་མཁས་པ་སྟེ།
བྱང་ཆུབ་སེམས་དཔའ་སེམས་དཔའ་ཆེན་པོ་དེ་ནི་སྦྱིན་པའི་ཕ་རོལ་ཏུ་ཕྱིན་པ་ལ་སྤྱོད་ཅིང་བྱང་ཆུབ་ཀྱི་ལམ་ལ་ཡོངས་སུ་འདྲིས་པར་བྱེད་དོ།
།ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་།
བཟོད་པའི་ཕ་རོལ་ཏུ་ཕྱིན་པ་དང་།
བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་།
བསམ་གཏན་གྱི་ཕ་རོལ་ཏུ་ཕྱིན་པ་དང་།
ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་ཅིང་བྱང་ཆུབ་ཀྱི་ལམ་ལ་ཡོངས་སུ་འདྲིས་པར་བྱེད་དོ།
།ནང་སྟོང་པ་ཉིད་དང་།
ཕྱི་སྟོང་པ་ཉིད་དང་།
ཕྱི་ནང་སྟོང་པ་ཉིད་དང་།
དངོས་པོ་མེད་པའི་ངོ་བོ་ཉིད་སྟོང་པ་ཉིད་གྱི་(ཀྱི་)བར་ལ་སྤྱོད་ཅིང་བྱང་ཆུབ་ཀྱི་ལམ་ལ་ཡོངས་སུ་འདྲིས་པར་བྱེད་དོ།
།དྲན་པ་ཉེ་བར་གཞག་པ་དང་།
ཡང་དག་པར་སྤོང་བ་དང་།
རྫུ་འཕྲུལ་གྱི་རྐང་པ་དང་།
དབང་པོ་དང་།
སྟོབས་དང་།
བྱང་ཆུབ་ཀྱི་ཡན་ལག་དང་།
འཕགས་པའི་ལམ་ཡན་ལག་བརྒྱད་པ་ལ་སྤྱོད་ཅིང་བྱང་ཆུབ་ཀྱི་ལམ་ལ་ཡོངས་སུ་འདྲིས་པར་བྱེད་དོ།
།འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་དང་།
མཐར་གྱིས་གནས་པའི་སྙོམས་པར་འཇུག་པ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་དང་།
དེ་བཞིན་གཤེགས་པའི་སྟོབས་བཅུ་[^1322K]དང་།
མི་འཇིགས་པ་དང་།
སོ་སོ་ཡང་དག་པར་རིག་པ་དང་།
སངས་རྒྱས་ཀྱི་ཆོས་མ་འདྲེས་པ་རྣམས་ལ་སྤྱོད་ཅིང་བྱང་ཆུབ་ཀྱི་ལམ་ལ་ཡོངས་སུ་འདྲིས་པར་བྱེད་དོ།
།རྣམ་པ་ཐམས་ཅད་མཁྱེན་པ་ཉིད་ལ་སྤྱོད་ཅིང་བྱང་ཆུབ་ཀྱི་ལམ་ལ་ཡོངས་སུ་འདྲིས་པར་བྱེད་དོ།
།བྱང་ཆུབ་ཀྱི་ལམ་དེ་ཡང་དངོས་པོ་མེད་པའི་ངོ་བོ་ཉིད་དུ་རབ་ཏུ་ཤེས་ཏེ།
བྱང་ཆུབ་སེམས་དཔའ་སེམས་དཔའ་ཆེན་པོ་དེ་ནི་ཕ་རོལ་ཏུ་ཕྱིན་པ་དྲུག་ལ་སྤྱོད་ཅིང་ནམ་དེ་བཞིན་གཤེགས་པའི་སྟོབས་བཅུ་དང་ལྡན་པར་མ་གྱུར་པ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།
སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
རྣམ་པ་ཐམས་ཅད་མཁྱེན་པ་ཉིད་དང་ལྡན་པར་མ་གྱུར་པ་དེའི་བར་དུ་བྱང་ཆུབ་ཀྱི་ལམ་དེ་ལ་ཡོངས་སུ་འདྲིས་པར་བྱེད་དོ།
།རབ་འབྱོར་དེ་ནི་བྱང་ཆུབ་སེམས་དཔའི་ལམ་སྟེ།
ལམ་དེ་ལ་གནས་ཤིང་ཕ་རོལ་ཏུ་ཕྱིན་པ་ཐམས་ཅད་ཡོངས་སུ་རྫོགས་པར་བྱེད་དོ།
།ཕ་རོལ་ཏུ་ཕྱིན་པ་ཡོངས་སུ་རྫོགས་པར་བྱས་ནས་སྐད་ཅིག་གཅིག་དང་ལྡན་པའི་ཤེས་རབ་ཀྱིས་[^1323K]རྣམ་པ་ཐམས་ཅད་མཁྱེན་པ་ཉིད་ཐོབ་པར་འགྱུར་རོ།
།དེའི་ཚེ་དེའི་བག་ཆགས་ཀྱི་མཚམས་སྦྱོར་བའི་ཉོན་མོངས་པ་ཐམས་ཅད་ཀྱང་[^1324K]མི་སྐྱེ་བར་སྤངས་པས་ཡོངས་སུ་སྤོང་བར་འགྱུར་ཏེ་ཞེས་བྱ་བ་ནི་དམིགས་པའི་ངོ་བོ་ཉིད་ལ་ལོག་པར་རྟོག་པ་[^1325K]ཡིན་ནོ།།
།།དེས་སངས་རྒྱས་ཀྱི་སྤྱན་གྱིས་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ལ་རྣམ་པར་ལྟ་བ་ན་དངོས་པོ་མེད་པར་ཡང་མི་དམིགས་ན།
དངོས་པོ་ཡོད་པར་ལྟ་སྨོས་ཀྱང་ཅི་དགོས་[^1326K]སོ།
།རབ་འབྱོར་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
སྦྱིན་པ་ཡོངས་སུ་གཏོང་སྟེ།
དེ་ལྟར་སྦྱིན་པ་ཡོངས་སུ་གཏོང་ཡང་མི་རྟོག་མཚན་མར་མི་བྱེད་དེ།
དངོས་པོ་ཡོད་པའམ་དངོས་པོ་མེད་པར་ཡང་ཡིད་ལ་མི་བྱེད་དོ།
།ལེན་པ་ལ་ཡང་མི་རྟོག་མཚན་མར་མི་བྱེད་དེ།
དངོས་པོ་ཡོད་པའམ་དངོས་པོ་མེད་པར་ཡང་ཡིད་ལ་མི་བྱེད་དོ།
།གཏོང་བ་ལ་ཡང་[^1327K]མི་རྟོག་མཚན་མར་མི་བྱེད་དེ།
དངོས་པོ་ཡོད་པའམ་དངོས་པོ་མེད་པར་ཡང་ཡིད་ལ་མི་བྱེད་དོ།
།བྱང་ཆུབ་ཀྱི་སེམས་དེ་ཡང་མི་དམིགས་ཏེ།
མཚན་མར་མི་བྱེད་ཡུལ་དུ་མི་བྱེད་ཡང་དག་པར་རྗེས་སུ་མི་མཐོང་ངོ་།
།ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
ཚུལ་ཁྲིམས་སྲུང[^1328K]།
བཟོད་པ་སྒོམ[^1329K]།
བརྩོན་འགྲུས་རྩོམ།
བསམ་གཏན་གོམས་པར་བྱེད།
ཤེས་རབ་སྒོམ་སྟེ།
དེ་ལྟར་ཤེས་རབ་སྒོམ་ཡང་མི་རྟོག་མཚན་མར་མི་བྱེད་དེ།
དངོས་པོ་ཡོད་པའམ་དངོས་པོ་མེད་པར་ཡང་ཡིད་ལ་མི་བྱེད་དོ།
།གང་ཤེས་རབ་དེ་ལ་སྒོམ་པ་དེ་ཡང་མི་རྟོག་མཚན་མར་མི་བྱེད་དེ།
དངོས་པོ་ཡོད་པའམ་དངོས་པོ་མེད་པ་[^1330K]ཡང་ཡིད་ལ་མི་བྱེད་དོ།
།སེམས་ཅན་གང་གི་དོན་དུ་ཤེས་རབ་དེ་ལ་སྒོམ་པ་དེ་དག་ལའང་མི་རྟོག་མཚན་མར་མི་བྱེད་དེ།
དངོས་པོ་ཡོད་པའམ་དངོས་པོ་མེད་པར་ཡང་ཡིད་ལ་མི་བྱེད་དོ།
།ནང་སྟོང་པ་ཉིད་དང་།
དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་བར་དང་།
དྲན་པ་ཉེ་བར་གཞག་པ་དང་།
ཡང་དག་པར་སྤོང་བ་དང་།
རྫུ་འཕྲུལ་གྱི་རྐང་པ་དང་།
དབང་པོ་དང་།
སྟོབས་དང་།
བྱང་ཆུབ་ཀྱི་ཡན་ལག་དང་།
འཕགས་པའི་ལམ་ཡན་ལག་བརྒྱད་པ་དང་།
འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་དང་།
མཐར་གྱིས་གནས་པའི་སྙོམས་པར་འཇུག་པ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་དང་།
དེ་བཞིན་གཤེགས་པའི་སྟོབས་དང་།
མི་འཇིགས་པ་དང་།
སོ་སོ་ཡང་དག་པར་རིག་པ་དང་།
སངས་རྒྱས་ཀྱི་ཆོས་མ་འདྲེས་པ་དང་།
རྣམ་པ་ཐམས་ཅད་མཁྱེན་པ་ཉིད་ཀྱི་བར་ལ་སྤྱོད་པའི་ཚེ།
རྣམ་པ་ཐམས་ཅད་མཁྱེན་པ་ཉིད་དེ་ལ་མི་རྟོག་མཚན་མར་མི་བྱེད་དེ།
དངོས་པོ་ཡོད་པའམ་དངོས་པོ་མེད་པར་ཡང་ཡིད་ལ་མི་བྱེད་དོ།
།བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་བར་[^1331K]ཡང་མི་རྟོག་མཚན་མར་མི་བྱེད་དེ།
དངོས་པོ་ཡོད་པའམ་དངོས་པོ་མེད་པར་ཡང་ཡིད་ལ་མི་བྱེད་དོ།
།གང་མངོན་པར་རྫོགས་པར་འཚང་རྒྱ་བ་དང་།
གང་མངོན་པར་རྫོགས་པར་འཚང་རྒྱ་བར་བྱ་བ་དང་།
གང་གིས་མངོན་པར་རྫོགས་པར་འཚང་རྒྱ་བར་བྱ་བ་དེ་ལ་ཡང་མི་རྟོག་མཚན་མར་མི་བྱེད་དེ།
དངོས་པོ་ཡོད་པའམ་དངོས་པོ་མེད་པར་ཡང་ཡིད་ལ་མི་བྱེད་དོ།
།དེ་ཅིའི་ཕྱིར་ཞེ་ན།
འདི་ལྟར་ཆོས་ཐམས་ཅད་ནི་དངོས་པོ་མེད་པའི་ངོ་བོ་ཉིད་དེ་དེ་དག་སངས་རྒྱས་རྣམས་ཀྱིས་ཀྱང་མ་མཛད།
རང་སངས་རྒྱས་དང་ཉན་ཐོས་རྣམས་ཀྱིས་ཀྱང་མ་བྱས་ཏེ།
ཆོས་ཐམས་ཅད་ནི་བྱེད་པ་པོ་མེད་པ་བྱེད་པ་པོ་དང་བྲལ་བའོ།
།རབ་འབྱོར་གྱིས་གསོལ་པ།
བཅོམ་ལྡན་འདས་དེ་ལྟར་ལགས་ན།
ཆོས་རྣམས་ནི་[^1332K]ཆོས་རྣམས་ཉིད་དང་བྲལ་བ་ལགས་སམ།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་དེ་བཞིན་ནོ།
།དེ་དེ་བཞིན་ཏེ།
རབ་འབྱོར་ཆོས་རྣམས་ནི་ཆོས་རྣམས་ཉིད་དང་བྲལ་བའོ།
།གསོལ་པ།
བཅོམ་ལྡན་འདས་གལ་ཏེ་དེ་ལྟར་ཆོས་རྣམས་ཆོས་རྣམས་ཉིད་དང་བྲལ་བ་ལགས་ན།
ཇི་ལྟར་ཆོས་ཀྱིས་ཆོས་ལ་དངོས་པོ་མཆིས་ཞེས་བགྱི་བའམ།
དངོས་པོ་མ་མཆིས་ཞེས་བགྱི་བར་ཡོངས་སུ་འཚལ་བར་འགྱུར།
བཅོམ་ལྡན་འདས་དངོས་པོ་མ་མཆིས་པའི་ཆོས་ཀྱིས་དངོས་པོ་མ་མཆིས་པའི་ཆོས་ཡོངས་སུ་འཚལ་བར་མི་རུང་སྟེ།
དངོས་པོ་མཆིས་པའི་ཆོས་ཀྱིས་ཀྱང་དངོས་པོ་མཆིས་པའི་ཆོས་ཡོངས་སུ་འཚལ་བར་མི་རུང་ངོ་།
།དངོས་པོ་མ་མཆིས་པའི་ཆོས་ཀྱིས་ཀྱང་དངོས་པོ་མཆིས་པའི་ཆོས་འཚལ་བར་མི་རུང་ངོ་།
།དངོས་པོ་མཆིས་པའི་ཆོས་ཀྱིས་ཀྱང་དངོས་པོ་མ་མཆིས་པའི་ཆོས་འཚལ་བར་མི་རུང་ངོ་།
།དེ་ལྟར་ཆོས་ཐམས་ཅད་ཡོངས་སུ་འཚལ་བ་མ་མཆིས་པས་བྱང་ཆུབ་སེམས་དཔའ་སེམས་དཔའ་ཆེན་པོ་ལ་[^1333K]དངོས་པོ་མཆིས་པའམ་དངོས་པོ་མ་མཆིས་པར་སེམས་པར་ཡང་ག་ལ་འགྱུར།
བཅོམ་ལྡན་འདས་ཀྱིས་བཀའ་སྩལ་པ།
བྱང་ཆུབ་སེམས་དཔའ་སེམས་དཔའ་ཆེན་པོ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
འཇིག་རྟེན་གྱི་ཀུན་རྫོབ་ཉེ་བར་བཟུང་བས་དངོས་པོ་ཡོད་ཅེས་བྱ་བའམ་དངོས་པོ་མེད་ཅེས་བྱ་བར་སྟོན་ཏེ།
དོན་དམ་པར་ནི་མ་ཡིན་ནོ་ཞེས་བྱ་བ་ནི་རྣམ་པ་ཐམས་ཅད་མཁྱེན་པ་ཉིད་ཀྱི་ཡེ་ཤེས་ལ་ལོག་པར་རྟོག་པ་ཡིན་ནོ།།
།།གསོལ་པ།
བཅོམ་ལྡན་འདས་ཅི་ལགས།
འཇིག་རྟེན་གྱི་ཀུན་རྫོབ་ཀྱང་གཞན་ཞིག་ལ་དོན་དམ་པ་ཡང་གཞན་ཞིག་ལགས་སམ།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་འཇིག་རྟེན་གྱི་ཀུན་རྫོབ་ཀྱང་གཞན་ཞིག་ལ་དོན་དམ་པའང་གཞན་ཞིག་ཡིན་ཞེས་བྱ་བ་ཡང་མེད་དེ[^1334K]།
འཇིག་རྟེན་གྱི་ཀུན་རྫོབ་ཀྱི་དེ་བཞིན་ཉིད་གང་ཡིན་པ་དེ་ཉིད་དོན་དམ་པའི་དེ་བཞིན་ཉིད་ཡིན་ཡང་།
དེ་ལ་སེམས་ཅན་དེ་དག་ཕྱིན་ཅི་ལོག་ཏུ་གྱུར་པས་དེ་བཞིན་ཉིད་དེ་མི་ཤེས་མི་མཐོང་སྟེ།
དེ་དག་གི་དོན་དུ་བྱང་ཆུབ་སེམས་དཔའ་སེམས་དཔའ་ཆེན་པོ་འཇིག་རྟེན་གྱི་ཀུན་རྫོབ་ཀྱི་དངོས་པོ་ཡོད་ཅེས་བྱ་བའམ་དངོས་པོ་མེད་ཅེས་བྱ་བར་བརྗོད་དོ།
།རབ་འབྱོར་འདི་ལྟར་ཡང་སེམས་ཅན་གང་ཇི་སྙེད་ཅིག་ཕུང་པོ་ལྔ་ལ་དངོས་པོ་ཡོད་པའི་འདུ་ཤེས་སུ་གྱུར་ཏེ།
དངོས་པོ་མེད་པར་མི་ཤེས་པ་དེ་དག་གི་དོན་དུ་ཆོས་རྣམས་རབ་ཏུ་དབྱེ་བ་ཉེ་བར་བཟུང་སྟེ།
དངོས་པོ་མེད་པ་ཇི་ལྟར་ཤེས་པར་འགྱུར་ཞེ་ན་[^1335K]དེ་སྐད་དུ་བརྗོད་དོ།
།རབ་འབྱོར་བྱང་ཆུབ་སེམས་དཔའ་སེམས་དཔའ་ཆེན་པོས་ཤེས་རབ་ཀྱི་ཕ་རོལ་ཏུ་ཕྱིན་པ་ལ་དེ་ལྟར་སྤྱད་པར་བྱའོ་ཞེས་བྱ་བ་ནི་བདེན་པ་གཉིས་ལ་ལོག་པར་རྟོག་པ་ཡིན་ནོ།།
།།དེ་ནས་ཚེ་དང་ལྡན་པ་རབ་འབྱོར་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ།
།བཅོམ་ལྡན་འདས་བྱང་ཆུབ་སེམས་དཔའི་སྤྱོད་པ་བྱང་ཆུབ་སེམས་དཔའི་སྤྱོད་པ་ཞེས་བགྱི་ན།
དེ་སྐད་དུ་བྱང་ཆུབ་སེམས་དཔའི་སྤྱོད་པ་ཞེས་བགྱི་བ་དེ་གང་གི་ཚིག་བླ་དགས་ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་བྱང་ཆུབ་སེམས་དཔའི་སྤྱོད་པ་བྱང་ཆུབ་སེམས་དཔའི་སྤྱོད་པ་ཞེས་བྱ་བ་ནི་དེ་བྱང་ཆུབ་ཀྱི་དོན་དུ་སྤྱོད་པས་ན་དེའི་ཕྱིར་བྱང་ཆུབ་སེམས་དཔའི་སྤྱོད་པ་ཞེས་བྱའོ།
།གསོལ་པ།
བཅོམ་ལྡན་འདས་བྱང་ཆུབ་སེམས་དཔའ་སེམས་དཔའ་ཆེན་པོ་གང་ལ་སྤྱོད་པ་ལགས།
བཅོམ་ལྡན་འདས་ཀྱིས་བཀའ་སྩལ་པ།གཟུགས་སྟོང་པ་ཞེས་བྱ་བར་སྤྱོད་དེ།
ཅི་ནས་ཀྱང་བློ་རྣམ་པ་གཉིས་སུ་མི་འགྱུར་བ་དེ་ལྟར་སྤྱོད་དོ།
།ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་སྟོང་པ་ཞེས་བྱ་བར་སྤྱོད་དེ་ཅི་ནས་ཀྱང་བློ་རྣམ་པ་གཉིས་སུ་མི་འགྱུར་བ་དེ་ལྟར་སྤྱོད་དོ།
།སྐྱེ་མཆེད་དང་།
ཁམས་དང་།
རྟེན་ཅིང་འབྲེལ་པར་འབྱུང་བ་སྟོང་པ་ཞེས་བྱ་བར་སྤྱོད་དོ[^1336K]།
།ཅི་ནས་ཀྱང་བློ་རྣམ་པ་གཉིས་སུ་མི་འགྱུར་བ་དེ་ལྟར་སྤྱོད་དོ།
།སྦྱིན་པའི་ཕ་རོལ་ཏུ་ཕྱིན་པ་དང་།
ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་།
བཟོད་པའི་ཕ་རོལ་ཏུ་ཕྱིན་པ་དང་།
བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་།
བསམ་གཏན་གྱི་ཕ་རོལ་ཏུ་ཕྱིན་པ་དང་།
ཤེས་རབ་ཀྱི་ཕ་རོལ་ཏུ་ཕྱིན་པ་སྟོང་པ་ཞེས་བྱ་བར་སྤྱོད།
ནང་སྟོང་པ་ཉིད་དང་།
དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་བར་དུ་སྟོང་པ་ཞེས་བྱ་བར་སྤྱོད།
བསམ་གཏན་དང་པོ་དང་།
བསམ་གཏན་གཉིས་པ་དང་།
བསམ་གཏན་གསུམ་པ་དང་།
བསམ་གཏན་བཞི་པ་དང་།
བྱམས་པ་དང་།
སྙིང་རྗེ་དང་།
དགའ་བ་དང་།
བཏང་སྙོམས་དང་།
ནམ་མཁའ་མཐའ་ཡས་སྐྱེ་མཆེད་དང་།
རྣམ་ཤེས་མཐའ་ཡས་སྐྱེ་མཆེད་དང་།
ཅུང་ཟད་མེད་པའི་སྐྱེ་མཆེད་དང་།
འདུ་ཤེས་མེད་འདུ་ཤེས་མེད་མིན་སྐྱེ་མཆེད་སྟོང་པ་ཞེས་བྱ་བར་སྤྱོད།
དྲན་པ་ཉེ་བར་གཞག་པ་དང་།
ཡང་དག་པར་སྤོང་བ་དང་།
རྫུ་འཕྲུལ་གྱི་རྐང་པ་དང་།
དབང་པོ་དང་།
སྟོབས་དང་།
བྱང་ཆུབ་ཀྱི་ཡན་ལག་དང་།
འཕགས་པའི་ལམ་ཡན་ལག་བརྒྱད་པ་སྟོང་པ་ཞེས་བྱ་བར་སྤྱོད།
འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་བརྒྱད་དང་།
མཐར་གྱིས་གནས་པའི་སྙོམས་པར་འཇུག་པ་དགུ་དང་།
སྟོང་པ་ཉིད་ཀྱི་ཏིང་ངེ་འཛིན་དང་།
མཚན་མ་མེད་པའི་ཏིང་ངེ་འཛིན་དང་།
སྨོན་པ་མེད་པའི་ཏིང་ངེ་འཛིན་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་དང་།
དེ་བཞིན་གཤེགས་པའི་སྟོབས་དང་།
མི་འཇིགས་པ་དང་།
སོ་སོ་ཡང་དག་པར་རིག་པ་དང་།
སངས་རྒྱས་ཀྱི་ཆོས་མ་འདྲེས་པ་རྣམས་སྟོང་པ་ཞེས་བྱ་བར་སྤྱོད།
རྣམ་པ་ཐམས་ཅད་མཁྱེན་པ་ཉིད་ཀྱི་བར་དུ་སྟོང་པ་ཞེས་བྱ་བར་སྤྱོད།
སངས་རྒྱས་ཀྱི་ཞིང་ཡོངས་སུ་དག་པར་བྱ་བ་དང་།
སེམས་ཅན་ཡོངས་སུ་སྨིན་པར་བྱ་བ་དང་།
སྤོབས་པ་དང་།
ཡི་གེ་མངོན་པར་སྒྲུབ་པ་སྟོང་པ་ཞེས་བྱ་བར་སྤྱོད།
ཡི་གེ་ལ་འཇུག་པ་དང་།
ཡི་གེ་མེད་པ་ལ་འཇུག་པ་སྟོང་པ་ཞེས་བྱ་བར་སྤྱོད།
ཕྲ་མོ་ལ་འཇུག་པ་སྟོང་པ་ཞེས་བྱ་བར་སྤྱོད[^1337K]།
གཟུགས་སྟོང་པ་ཞེས་བྱ་བར་སྤྱོད།
འདུས་བྱས་ཀྱི་ཁམས་དང་།
འདུས་མ་བྱས་ཀྱི་ཁམས་སྟོང་པ་ཞེས་བྱ་བར་སྤྱོད་དེ།
ཅི་ནས་ཀྱང་བློ་རྣམ་པ་གཉིས་སུ་མི་འགྱུར་བ་དེ་ལྟར་སྤྱོད[^1338K]།
རབ་འབྱོར་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་དེ་ལྟར་སྤྱོད་པ་ནི་བྱང་ཆུབ་ཏུ་སྤྱོད་པ་ཡིན་ཏེ།
དེའི་ཕྱིར་བྱང་ཆུབ་སེམས་དཔའི་སྤྱོད་པ་ཞེས་བྱའོ་ཞེས་བྱ་བ་ནི་སྦྱོར་བ་ལ་ལོག་པར་རྟོག་པ་ཡིན་ནོ།།
།།བམ་པོ་དྲུག་ཅུ་གཅིག་པ།
དེ་སྐད་ཅེས་བཀའ་སྩལ་པ་དང་།
ཚེ་དང་ལྡན་པ་རབ་འབྱོར་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ།
།བཅོམ་ལྡན་འདས་སངས་རྒྱས་སངས་རྒྱས་ཞེས་བགྱི་ན་སངས་རྒྱས་ཞེས་བགྱི་བ་དེ་གང་གི་ཚིགས་[^1339K]བླ་དགས་ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་ཡང་དག་པའི་དོན་ནི་སངས་རྒྱས་ཞེས་བྱ་སྟེ།
རབ་འབྱོར་ཡང་འདི་ལྟར་དེས་ཡང་དག་པའི་ཆོས་མངོན་པར་རྫོགས་པར་སངས་རྒྱས་པས་དེའི་ཕྱིར་སངས་རྒྱས་ཞེས་བྱའོ།
།ཡང་དག་པའི་དོན་རབ་ཏུ་རྟོགས་པས་དེའི་ཕྱིར་སངས་རྒྱས་ཞེས་བྱའོ།
།རབ་འབྱོར་ཡང་འདི་ལྟར་དེ་[^1340K]ཆོས་ཐམས་ཅད་ཇི་ལྟ་བ་བཞིན་དུ་མངོན་པར་རྫོགས་པར་སངས་རྒྱས་པས་དེའི་ཕྱིར་སངས་རྒྱས་ཞེས་བྱའོ་ཞེས་བྱ་བ་ནི་སངས་རྒྱས་དཀོན་མཆོག་ལ་ལོག་པར་རྟོག་པ་ཡིན་ནོ།།
།།རབ་འབྱོར་གྱིས་གསོལ་པ།
བཅོམ་ལྡན་འདས་བྱང་ཆུབ་བྱང་ཆུབ་ཅེས་བགྱི་ན་བྱང་ཆུབ་ཅེས་བགྱི་བ་དེ་གང་གི་ཚིག་བླ་དགས་ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་བྱང་ཆུབ་ཅེས་བྱ་བ་དེ་ནི་སྟོང་པ་ཉིད་ཀྱི་ཚིག་བླ་དགས་སོ།
།དེ་ནི་དེ་བཞིན་ཉིད་ཀྱི་ཚིག་བླ་དགས་སོ།
།དེ་ནི་མ་ནོར་བ་དེ་བཞིན་ཉིད་དང་།
གཞན་མ་ཡིན་པ་དེ་བཞིན་ཉིད་དང་།
ཆོས་ཉིད་དང་།
ཆོས་ཀྱི་དབྱིངས་དང་།
ཆོས་ཀྱི་གནས་ཉིད་དང་།
ཆོས་སྐྱོན་མེད་པ་ཉིད་དང་།
ཡང་དག་པའི་མཐའི་ཚིག་བླ་དགས་སོ།
།རབ་འབྱོར་ཡང་འདི་ལྟར་བྱང་ཆུབ་ཅེས་བྱ་བ་དེ་ནི་དེ་བཞིན་ཉིད་མ་ནོར་བ་དེ་བཞིན་ཉིད་གཞན་མ་ཡིན་པ་དེ་བཞིན་ཉིད་རྣམ་པ་གཞན་དུ་མི་འགྱུར་བ་སྟེ།
དེའི་ཕྱིར་བྱང་ཆུབ་ཅེས་བྱའོ།
།རབ་འབྱོར་འདི་ལྟར་ཡང་འདི་ལྟ་སྟེ།
བྱང་ཆུབ་ཅེས་བྱ་བ་འདི་ནི་མིང་དང་མཚན་མ་ཙམ་སྟེ།
དེའི་ཕྱིར་བྱང་ཆུབ་ཅེས་བྱའོ།
།རབ་འབྱོར་ཡང་འདི་ལྟར་ཡང་དག་པའི་དོན་ནི་བྱང་ཆུབ་ཀྱི་དོན་ཏོ།
།རབ་འབྱོར་ཡང་འདི་ལྟར་དེ་ནི་ཆོས་ཐམས་ཅད་མིང་དང་མཚན་མ་ཙམ་དུ་རྟོགས་པར་བྱེད་པ་སྟེ།
དེའི་ཕྱིར་བྱང་ཆུབ་ཅེས་བྱའོ།
།རབ་འབྱོར་ཡང་འདི་ལྟར་དབྱེར་མེད་པའི་དོན་ནི་བྱང་ཆུབ་ཀྱི་དོན་ཏོ།
།རབ་འབྱོར་ཡང་འདི་ལྟར་དེ་ནི་སངས་རྒྱས་བཅོམ་ལྡན་འདས་རྣམས་ཀྱི་བྱང་ཆུབ་སྟེ།
དེའི་ཕྱིར་བྱང་ཆུབ་ཅེས་བྱའོ།
།རབ་འབྱོར་ཡང་འདི་ལྟར་དེ་ནི་སངས་རྒྱས་བཅོམ་ལྡན་འདས་རྣམས་ཀྱི་མངོན་པར་རྫོགས་པར་སངས་རྒྱས་པས་ན།
དེའི་ཕྱིར་བྱང་ཆུབ་ཅེས་བྱའོ་ཞེས་བྱ་བ་ནི་ཆོས་དཀོན་མཆོག་ལ་ལོག་པར་རྟོག་པ་ཡིན་ནོ།།
།།གསོལ་པ།
བཅོམ་ལྡན་འདས་བྱང་ཆུབ་སེམས་དཔའ་སེམས་དཔའ་ཆེན་པོ་གང་བྱང་ཆུབ་འདིའི་དོན་དུ་སྤྱོད་པ་དེ་ཅི་ཕ་རོལ་ཏུ་ཕྱིན་པ་དྲུག་ལ་སྤྱོད་པ་དང་།
སྟོང་པ་ཉིད་ཐམས་ཅད་ལ་སྤྱོད་པ་དང་།
བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་ལ་སྤྱོད་པ་དང་།
འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་བརྒྱད་དང་།
མཐར་གྱིས་གནས་པའི་སྙོམས་པར་འཇུག་པ་དགུ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་ལ་སྤྱོད་པ་དང་།
དེ་བཞིན་གཤེགས་པའི་སྟོབས་དང་།
མི་འཇིགས་པ་དང་།
སོ་སོ་ཡང་དག་པར་རིག་པ་དང་།
སངས་རྒྱས་ཀྱི་ཆོས་མ་འདྲེས་པ་ལ་སྤྱོད་པ་དང་།
རྣམ་པ་ཐམས་ཅད་མཁྱེན་པ་ཉིད་ཀྱི་བར་ལ་སྤྱོད་པ་ལགས་སམ།
ཆོས་གང་ཞིག་འོང་བའམ།
འགྲོ་བའམ།
ཉམས་པའམ།
འཕེལ་བའམ།
སྐྱེ་བའམ།
འགག་པའམ།
ཀུན་ནས་ཉོན་མོངས་པའམ།
རྣམ་པར་བྱང་བ་ལ་སྤྱོད་པ་ལགས་སམ།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་བྱང་ཆུབ་སེམས་དཔའ་སེམས་དཔའ་ཆེན་པོ་གང་བྱང་ཆུབ་འདི་ལ་སྤྱོད་པ་དང་།
ཕ་རོལ་ཏུ་ཕྱིན་པ་དྲུག་ལ་སྤྱོད་པ་དང་།
སྟོང་པ་ཉིད་ཐམས་ཅད་ལ་སྤྱོད་པ་དང་།
བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་ལ་སྤྱོད་པ་དང་།
འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་དང་།
མཐར་གྱིས་གནས་པའི་སྙོམས་པར་འཇུག་པ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་ལ་སྤྱོད་པ་དང་།
དེ་བཞིན་གཤེགས་པའི་སྟོབས་དང་།
མི་འཇིགས་པ་དང་།
སོ་སོ་ཡང་དག་པར་རིག་པ་དང་།
སངས་རྒྱས་ཀྱི་ཆོས་མ་འདྲེས་པ་ལ་སྤྱོད་པ་དང་།
རྣམ་པ་ཐམས་ཅད་མཁྱེན་པ་ཉིད་ཀྱི་བར་ལ་སྤྱོད་པ་དེ་ལ་ཆོས་གང་ཡང་ཚོགས་སུ་འགྱུར་བའམ།
འགྲིབ་པའམ།
འགོང་བའམ།
འཕེལ་བའམ།
སྐྱེ་བའམ།
འགག་པའམ།
ཀུན་ནས་ཉོན་མོངས་པའམ།
རྣམ་པར་བྱང་བར་འགྱུར་བ་གང་ཡང་མེད་དོ།
།དེ་ཅིའི་ཕྱིར་ཞེ་ན།
རབ་འབྱོར་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་བྱང་ཆུབ་ནི་ཆོས་གང་ཡང་ཚོགས་སུ་འགྱུར་བའམ།
འགྲིབ་པར་བྱ་བའམ།
འགོང་བར་བྱ་བའམ།
འཕེལ་བར་བྱ་བའམ།
སྐྱེ་བར་བྱ་བའམ།
འགག་པར་བྱ་བའམ།
ཀུན་ནས་ཉོན་མོངས་པར་བྱ་བའམ།
རྣམ་པར་བྱང་བར་བྱ་བའི་ཕྱིར་དེ་དམིགས་པའི་ཚུལ་གྱིས་ཉེ་བར་གནས་པར་བྱ་བ་མ་ཡིན་ནོ།
།གསོལ་པ།
བཅོམ་ལྡན་འདས་དེ་ལྟར་གལ་ཏེ་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་བྱང་ཆུབ་ནི་[^1341K]ཆོས་གང་ཡང་ཚོགས་སུ་འགྱུར་བའམ།
འགྲིབ་པར་བགྱི་བའམ།
འགོང་བར་བགྱི་བའམ།
འཕེལ་བར་བགྱི་བའམ།
སྐྱེ་བར་བགྱི་བའམ།
འགག་པར་བགྱི་བའམ།
ཀུན་ནས་ཉོན་མོངས་པར་བགྱི་བའམ།
རྣམ་པར་བྱང་བར་བགྱི་བའི་སླད་དུ་དམིགས་པའི་ཚུལ་གྱིས་ཉེ་བར་གནས་པ་མ་ལགས་ན།
བཅོམ་ལྡན་འདས་འོ་ན་དེ་[^1342K]ཇི་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
ཇི་ལྟར་སྦྱིན་པའི་ཕ་རོལ་ཏུ་ཕྱིན་པ་ཡོངས་སུ་འཛིན་པར་འགྱུར།
ཇི་ལྟར་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་།
བཟོད་པའི་ཕ་རོལ་ཏུ་ཕྱིན་པ་དང་།
བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་།
བསམ་གཏན་གྱི་ཕ་རོལ་ཏུ་ཕྱིན་པ་དང་།
ཤེས་རབ་ཀྱི་ཕ་རོལ་ཏུ་ཕྱིན་པ་ཡོངས་སུ་འཛིན་པར་འགྱུར།
ཇི་ལྟར་ནང་སྟོང་པ་ཉིད་ལ་སྤྱོད་པར་འགྱུར།
ཇི་ལྟར་དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་བར་ལ་སྤྱོད་པར་འགྱུར།
ཇི་ལྟར་དྲན་པ་ཉེ་བར་གཞག་པ་དང་།
ཡང་དག་པར་སྤོང་བ་དང་།
རྫུ་འཕྲུལ་གྱི་རྐང་པ་དང་།
དབང་པོ་དང་།
སྟོབས་དང་།
བྱང་ཆུབ་ཀྱི་ཡན་ལག་དང་།
འཕགས་པའི་ལམ་ཡན་ལག་བརྒྱད་པ་ལ་སྤྱོད་པར་འགྱུར།
ཇི་ལྟར་འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་དང་།
མཐར་གྱིས་གནས་པའི་སྙོམས་པར་འཇུག་པ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་ལ་སྤྱོད་པར་འགྱུར།
ཇི་ལྟར་དེ་བཞིན་གཤེགས་པའི་སྟོབས་དང་།
མི་འཇིགས་པ་དང་།
སོ་སོ་ཡང་དག་པར་རིག་པ་དང་།
སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་ལ་སྤྱོད་པར་འགྱུར།
ཇི་ལྟར་བྱང་ཆུབ་སེམས་དཔའི་ས་བཅུ་ལ་སྤྱོད་པར་འགྱུར།
ཇི་ལྟར་ཉན་ཐོས་ཀྱི་ས་དང་།
རང་སངས་རྒྱས་ཀྱི་ས་ལས་འདའ་བར་འགྱུར།
ཇི་ལྟར་བྱང་ཆུབ་སེམས་དཔའི་སྐྱོན་མ་མཆིས་པར་འཇུག་པར་འགྱུར།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་བྱང་ཆུབ་སེམས་དཔའ་སེམས་དཔའ་ཆེན་པོ་ལ་ནི་གཉིས་སུ་སྤྱོད་པའི་བློ་མེད་དེ།
རབ་འབྱོར་བྱང་ཆུབ་སེམས་དཔའ་སེམས་དཔའ་ཆེན་པོ་ནི་གཉིས་ཀྱིས་སྦྱིན་པའི་ཕ་རོལ་ཏུ་ཕྱིན་པ་ལ་མི་སྤྱོད་དོ།
།གཉིས་ཀྱིས་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་།
བཟོད་པའི་ཕ་རོལ་ཏུ་ཕྱིན་པ་དང་།
བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་།
བསམ་གཏན་གྱི་ཕ་རོལ་ཏུ་ཕྱིན་པ་དང་།
ཤེས་རབ་ཀྱི་ཕ་རོལ་ཏུ་ཕྱིན་པ་ལ་མི་སྤྱོད་དོ།
།གཉིས་ཀྱིས་ནང་སྟོང་པ་ཉིད་ལ་མི་སྤྱོད་དོ།
།གཉིས་ཀྱིས་དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་བར་ལ་མི་སྤྱོད་དོ།
།གཉིས་ཀྱིས་དྲན་པ་ཉེ་བར་གཞག་པ་དང་།
ཡང་དག་པར་སྤོང་བ་དང་།
རྫུ་འཕྲུལ་གྱི་རྐང་པ་དང་།
དབང་པོ་དང་།
སྟོབས་དང་།
བྱང་ཆུབ་ཀྱི་ཡན་ལག་དང་།
འཕགས་པའི་ལམ་ཡན་ལག་བརྒྱད་པ་ལ་མི་སྤྱོད་དོ།
།གཉིས་ཀྱིས་འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་དང་།
མཐར་གྱིས་གནས་པའི་སྙོམས་པར་འཇུག་པ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་ལ་མི་སྤྱོད་དོ།
།གཉིས་ཀྱིས་དེ་བཞིན་གཤེགས་པའི་སྟོབས་དང་།
མི་འཇིགས་པ་དང་།
སོ་སོ་ཡང་དག་པར་རིག་པ་དང་།
སངས་རྒྱས་ཀྱི་ཆོས་མ་འདྲེས་པ་ལ་མི་སྤྱོད་དོ།
།གཉིས་ཀྱིས་རྣམ་པ་ཐམས་ཅད་མཁྱེན་པ་ཉིད་ཀྱི་བར་ལ་མི་སྤྱོད་དོ།
།གསོལ་པ།
བཅོམ་ལྡན་འདས་གལ་ཏེ་དེ་ལྟར་གཉིས་ཀྱིས་སྦྱིན་པའི་ཕ་རོལ་ཏུ་ཕྱིན་པ་ལ་མི་སྤྱོད་དོ།
།[^1343K]གཉིས་ཀྱིས་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་ལ་མི་སྤྱོད།
བཟོད་པའི་ཕ་རོལ་ཏུ་ཕྱིན་པ་དང་།
བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་།
བསམ་གཏན་གྱི་ཕ་རོལ་ཏུ་ཕྱིན་པ་དང་།
ཤེས་རབ་ཀྱི་ཕ་རོལ་ཏུ་ཕྱིན་པ་ལ་མི་སྤྱོད།
གཉིས་ཀྱིས་སྟོང་པ་ཉིད་ཐམས་ཅད་དང་།
བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་ལ་མི་སྤྱོད།
གཉིས་ཀྱིས་འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་དང་།
མཐར་གྱིས་གནས་པའི་སྙོམས་པར་འཇུག་པ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་ལ་མི་སྤྱོད།
གཉིས་ཀྱིས་དེ་བཞིན་གཤེགས་པའི་སྟོབས་དང་།
མི་འཇིགས་པ་དང་།
སོ་སོ་ཡང་དག་པར་རིག་པ་དང་།
སངས་རྒྱས་ཀྱི་ཆོས་མ་འདྲེས་པ་ལ་མི་སྤྱོད།
གཉིས་ཀྱིས་རྣམ་པ་ཐམས་ཅད་མཁྱེན་པ་ཉིད་ཀྱི་བར་ལ་མི་སྤྱོད་ན།
འོ་ན་དེ་ཇི་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་དགེ་བའི་རྩ་བ་མང་པོས་རྣམ་པར་སྤྱོད་པ་དེ་དག་[^1344K]འཕེལ་བར་འགྱུར་བས་སེམས་དང་པོ་བསྐྱེད་པ་ནས་ཉེ་བར་བཟུང་སྟེ།
སེམས་སླད་མ་བསྐྱེད་པའི་བར་དུ་དགེ་བའི་རྩ་བ་མང་པོས་རྣམ་པར་འཕེལ་བར་འགྱུར།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་སུ་གང་གཉིས་ལ་སྤྱོད་པ་དེ་དག་ནི་དགེ་བའི་རྩ་བ་རྣམ་པར་འཕེལ་བར་མི་འགྱུར་རོ།
།དེ་ཅིའི་ཕྱིར་ཞེ་ན།
རབ་འབྱོར་བྱིས་པ་སོ་སོའི་སྐྱེ་བོ་ཐམས་ཅད་ནི་གཉིས་ལ་བརྟེན་པ་སྟེ།
དེ་དག་ནི་དགེ་བའི་རྩ་བས་རྣམ་པར་མི་འཕེལ་ལོ།
།བྱང་ཆུབ་སེམས་དཔའ་སེམས་དཔའ་ཆེན་པོ་ནི་གཉིས་ལ་མི་སྤྱོད་དེ།
དེ་ནི་སེམས་དང་པོ་བསྐྱེད་པ་ནས་ཉེ་བར་བཟུང་སྟེ།
སེམས་ཕྱི་མ་བསྐྱེད་པའི་བར་དུ་དགེ་བའི་རྩ་བས་རྣམ་པར་འཕེལ་ཏེ།
དེ་ནི་ལྷ་དང་མི་དང་ལྷ་མ་ཡིན་དུ་བཅས་པའི་འཇིག་རྟེན་གྱིས་མི་དགེ་བའི་རྩ་བ་གང་གིས་ཉམས་སྨད་པས་ཉན་ཐོས་ཀྱི་སའམ།
རང་སངས་རྒྱས་ཀྱི་སར་ལྷུང་བར་[^1345K]འགྱུར་བའམ།
མི་དགེ་བའི་ཆོས་གཞན་གྱིས་ཡོངས་སུ་ཕྲོགས་པར་[^1346K]གྱུར་ཅིང་དེ་དག་གིས་ཡོངས་སུ་ཕྲོགས་པས་[^1347K]སྦྱིན་པའི་ཕ་རོལ་ཏུ་ཕྱིན་པ་ལ་སྤྱོད་ན།
དགེ་བའི་རྩ་བ་མང་པོས་རྣམ་པར་མི་འཕེལ་བ་དང་།
ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་།
བཟོད་པའི་ཕ་རོལ་ཏུ་ཕྱིན་པ་དང་།
བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་།
བསམ་གཏན་གྱི་ཕ་རོལ་ཏུ་ཕྱིན་པ་དང་།
ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་ན་དགེ་བའི་རྩ་བ་མང་པོས་རྣམ་པར་མི་འཕེལ་བ་དང་།
ནང་སྟོང་པ་ཉིད་ལ་སྤྱོད་པ་དང་།
དངོས་པོ་མེད་པའི་ངོ་བོ་ཉིད་སྟོང་པ་ཉིད་[^1348K]ཀྱི་བར་ལ་སྤྱོད་ན་དགེ་བའི་རྩ་བ་མང་པོས་རྣམ་པར་མི་འཕེལ་བ་དང་།
དྲན་པ་ཉེ་བར་གཞག་པ་དང་།
ཡང་དག་པར་སྤོང་བ་དང་།
རྫུ་འཕྲུལ་གྱི་རྐང་པ་དང་།
དབང་པོ་དང་།
སྟོབས་དང་།
བྱང་ཆུབ་ཀྱི་ཡན་ལག་དང་།
འཕགས་པའི་ལམ་ཡན་ལག་བརྒྱད་པ་ལ་སྤྱོད་ན་དགེ་བའི་རྩ་བ་མང་པོས་རྣམ་པར་མི་འཕེལ་བ་དང་།
འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་དང་།
མཐར་གྱིས་གནས་པའི་སྙོམས་པར་འཇུག་པ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་ལ་སྤྱོད་ན་དགེ་བའི་རྩ་བ་མང་པོས་རྣམ་པར་མི་འཕེལ་བ་དང་།
དེ་བཞིན་གཤེགས་པའི་སྟོབས་དང་།
མི་འཇིགས་པ་དང་།
སོ་སོ་ཡང་དག་པར་རིག་པ་དང་།
སངས་རྒྱས་ཀྱི་ཆོས་མ་འདྲེས་པ་ལ་སྤྱོད་ན་དགེ་བའི་རྩ་བ་མང་པོས་རྣམ་པར་མི་འཕེལ་བ་དང་།
རྣམ་པ་ཐམས་ཅད་[^1349K]མཁྱེན་པ་ཉིད་ཀྱི་བར་ལ་སྤྱོད་ན་དགེ་བའི་རྩ་བ་མང་པོས་རྣམ་པར་མི་འཕེལ་པ་དེ་ལྟར་ཉམས་སྨད་པར་མི་ནུས་ཏེ།
རབ་འབྱོར་བྱང་ཆུབ་སེམས་དཔའ་སེམས་དཔའ་ཆེན་པོས་དེ་ལྟར་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱད་པར་བྱའོ།
།གསོལ་པ།
བཅོམ་ལྡན་འདས་ཅི་ལགས།
བྱང་ཆུབ་སེམས་དཔའ་སེམས་དཔའ་ཆེན་པོས་དགེ་བའི་རྩ་བ་རྣམས་ཀྱི་སླད་དུ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱད་པར་བགྱིའམ།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་ནི་མ་ཡིན་ནོ།
།བྱང་ཆུབ་སེམས་དཔའ་སེམས་དཔའ་ཆེན་པོ་ནི་དགེ་བའི་རྩ་བ་རྣམས་ཀྱི་ཕྱིར་ཤེས་རབ་ཀྱི་ཕ་རོལ་ཏུ་ཕྱིན་པ་ལ་མི་སྤྱོད་དོ།
།མི་དགེ་བའི་རྩ་བ་རྣམས་ཀྱི་ཕྱིར་ཡང་ཤེས་རབ་ཀྱི་ཕ་རོལ་ཏུ་ཕྱིན་པ་ལ་མི་སྤྱོད་དེ།
སངས་རྒྱས་བཅོམ་ལྡན་འདས་རྣམས་[^1350K]ལ་བསྙེན་བཀུར་མ་བྱས།
དགེ་བའི་རྩ་བ་རྣམས་ཡོངས་སུ་རྫོགས་པར་མ་བྱས།
དགེ་བའི་བཤེས་གཉེན་རྣམས་ཀྱིས་ཡོངས་སུ་མ་བཟུང་བར་བྱང་ཆུབ་སེམས་དཔའ་སེམས་དཔའ་ཆེན་པོས་རྣམ་པ་ཐམས་ཅད་མཁྱེན་པ་ཉིད་ཐོབ་པར་མི་ནུས་སོ།
།གསོལ་པ།
བཅོམ་ལྡན་འདས་ཇི་ལྟར་སངས་རྒྱས་བཅོམ་ལྡན་འདས་རྣམས་ལ་བསྙེན་བཀུར་བགྱིས་པ་དང་།
དགེ་བའི་རྩ་བས་ཡོངས་སུ་བཟུང་བ་དང་།
དགེ་བའི་བཤེས་གཉེན་གྱིས་ཡོངས་སུ་བཟུང་བའི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམ་པ་ཐམས་ཅད་མཁྱེན་པ་ཉིད་ཐོབ་པར་འགྱུར་བ་ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་སེམས་དང་པོ་བསྐྱེད་པ་ནས་ཉེ་བར་བཟུང་སྟེ།
སངས་རྒྱས་བཅོམ་ལྡན་འདས་རྣམས་ལ་བསྙེན་བཀུར་བྱེད།
སངས་རྒྱས་བཅོམ་ལྡན་འདས་དེ་དག་གིས་[^1351K]མདོ་དང་།
དབྱངས་ཀྱིས་བསྙད་པ་[^1352K]དང་།
ལུང་དུ་བསྟན་པ་དང་།
ཚིགས་སུ་བཅད་པ་དང་།
ཆེད་དུ་བརྗོད་པ་དང་།
གླེང་གཞི་དང་།
འདི་ལྟར་འདས་པ་དང་།
སྐྱེས་པའི་རབས་དང་།
ཤིན་ཏུ་རྒྱས་པ་དང་།
ཆོས་རྨད་དུ་བྱུང་བ་དང་།
རྟོག་པ་[^1353K]བརྗོད་པ་དང་།
གཏན་ལ་ཕབ་པ་བསྟན་པ་གང་ཅི་གསུངས་ཀྱང་དེ་དག་ཐམས་ཅད་ཡོངས་སུ་འཛིན་ཏོ།
།ཡོངས་སུ་བཟུང་ནས་ཀྱང་ཚིག་གིས་ཡོངས་སུ་འདྲིས་པ་དང་།
ཡིད་ཀྱིས་ཤིན་ཏུ་བརྟགས་པ་དང་།
ལྟ་བས་རབ་ཏུ་ཁོང་དུ་ཆུད་པར་བྱས་ཤིང་གཟུངས་རབ་ཏུ་ཐོབ་པར་བྱེད་དོ།
།གཟུངས་རབ་ཏུ་ཐོབ་ནས་སོ་སོ་ཡང་དག་པར་རིག་པ་རབ་ཏུ་བསྐྱེད་དོ།
།སོ་སོ་ཡང་དག་པར་རིག་པ་བསྐྱེད་པས་དེའི་ཚེ་རྣམ་པར་འཕོས་ཀྱང་ཆོས་དེ་དག་རྣམ་པ་ཐམས་ཅད་མཁྱེན་པ་ཉིད་ཐོབ་པར་གྱུར་གྱི་བར་དུ་ནམ་ཡང་ཆུད་ཟ་བར་མི་འགྱུར་ཏེ།
དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དེ་དག་ལ་དགེ་བའི་རྩ་བ་བསྐྱེད་ཅིང་།
དགེ་བའི་རྩ་བ་དེ་དག་གིས་ཡོངས་སུ་བཟུང་ན་ནམ་ཡང་ངན་སོང་དང་མི་ཁོམ་པར་སྐྱེ་བར་མི་འགྱུར་རོ།
།དགེ་བའི་རྩ་བ་དེ་དག་གིས་ཀྱང་ལུས་ཡོངས་སུ་དག་པ་ཡོངས་སུ་འཛིན་ཏེ།
ལུས་དེ་དག་གིས་ཀྱང་སངས་རྒྱས་ཀྱི་ཞིང་ཡོངས་སུ་དག་པར་བྱེད་དོ་སེམས་ཅན་རྣམས་ཡོངས་སུ་སྨིན་པར་བྱེད་དོ།
།དགེ་བའི་རྩ་བ་དེ་དག་གིས་ཡོངས་སུ་བཟུང་བས་[^1354K]དགེ་བའི་བཤེས་གཉེན་སངས་རྒྱས་བཅོམ་ལྡན་འདས་རྣམས་དང་།
བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་དང་།
ཉན་ཐོས་དང་རང་སངས་རྒྱས་[^1355K]ཀྱི་ཐེག་པ་པའི་ལེགས་པ་སྟོན་པ་དག་དང་ནམ་དུ་ཡང་འབྲལ་བར་མི་འགྱུར་རོ།
།རབ་འབྱོར་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པས་སངས་རྒྱས་བཅོམ་ལྡན་འདས་རྣམས་ལ་བསྙེན་བཀུར་བར་བྱའོ།
།དགེ་བའི་རྩ་བ་རྣམས་བསྐྱེད་པར་བྱའོ།
།དགེ་བའི་བཤེས་གཉེན་རྣམས་ལ་བརྟེན་པར་བྱའོ།
།དེ་ནས་ཚེ་དང་ལྡན་པ་རབ་འབྱོར་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ།
།བཅོམ་ལྡན་འདས་བྱང་ཆུབ་སེམས་དཔའ་སེམས་དཔའ་ཆེན་པོ་གང་སངས་རྒྱས་བཅོམ་ལྡན་འདས་རྣམས་ལ་ཡང་བསྙེན་བཀུར་མི་བགྱིད།
དགེ་བའི་རྩ་བ་ཡང་[^1356K]ཡོངས་སུ་རྫོགས་པར་མི་བགྱིད་ལ།
དགེ་བའི་བཤེས་གཉེན་གྱིས་ཀྱང་ཡོངས་སུ་བཟུང་བར་མ་གྱུར་ན།
བྱང་ཆུབ་སེམས་དཔའ་སེམས་དཔའ་ཆེན་པོ་དེ་རྣམ་པ་ཐམས་ཅད་མཁྱེན་པ་ཉིད་ཐོབ་པར་མི་འགྱུར་རམ།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་བྱང་ཆུབ་སེམས་དཔའ་སེམས་དཔའ་ཆེན་པོ་གང་གིས་སངས་རྒྱས་བཅོམ་ལྡན་འདས་རྣམས་ལ་བསྙེན་བཀུར་མ་བྱས།
དགེ་བའི་རྩ་བ་ཡོངས་སུ་རྫོགས་པར་མ་བྱས་ལ་དགེ་བའི་བཤེས་གཉེན་གྱིས་ཡོངས་སུ་མ་བཟུང་བར་རྣམ་པ་ཐམས་ཅད་མཁྱེན་པ་ཉིད་ཐོབ་པར་འགྱུར་བ་མེད་དོ།
།དེ་ཅིའི་ཕྱིར་ཞེ་ན།
སངས་རྒྱས་བཅོམ་ལྡན་འདས་རྣམས་ལ་བསྙེན་བཀུར་ཡང་བྱས།
དགེ་བའི་རྩ་བ་ཡང་ཡོངས་སུ་རྫོགས་པར་བྱས་དགེ་བའི་བཤེས་གཉེན་ལ་ཡང་བརྟེན་པར་བྱས་ཀྱང་ད་དུང་རྣམ་པ་ཐམས་ཅད་མཁྱེན་པ་ཉིད་ཐོབ་པར་མི་ནུས་ན།
སངས་རྒྱས་བཅོམ་ལྡན་འདས་རྣམས་ལ་བསྙེན་བཀུར་མ་བྱས།
དགེ་བའི་རྩ་བ་ཡོངས་སུ་རྫོགས་པར་མ་བྱས།
དགེ་བའི་བཤེས་གཉེན་ལ་མ་བརྟེན་པ་རྣམས་རྣམ་པ་ཐམས་ཅད་མཁྱེན་པ་ཉིད་ཐོབ་པར་འགྱུར་བ་ལྟ་ཅི་སྨོས་ཏེ།
དེ་ནི་གནས་མེད་དོ།
།རབ་འབྱོར་དེ་ལྟ་བས་ན་བྱང་ཆུབ་སེམས་དཔའ་སེམས་དཔའ་ཆེན་པོ་བྱང་ཆུབ་སེམས་དཔའི་མིང་བདེན་པ་ལ་གནས་པར་འདོད་པ་དང་།
མྱུར་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་འདོད་པས་སངས་རྒྱས་བཅོམ་ལྡན་འདས་རྣམས་ལ་བསྙེན་བཀུར་བྱའོ།
།དགེ་བའི་རྩ་བ་མང་པོ་བསྐྱེད་པར་བྱའོ།
།དགེ་བའི་བཤེས་གཉེན་ལ་བརྟེན་པར་བྱའོ།
།གསོལ་པ།
བཅོམ་ལྡན་འདས་ཅིའི་སླད་དུ་བྱང་ཆུབ་སེམས་དཔའ་སེམས་དཔའ་ཆེན་པོས་སངས་རྒྱས་བཅོམ་ལྡན་འདས་རྣམས་ལ་བསྙེན་བཀུར་བགྱིས།
དགེ་བའི་རྩ་བ་བསྐྱེད།
དགེ་བའི་བཤེས་གཉེན་ལ་བརྟེན་པར་བགྱིས་ཀྱང་རྣམ་པ་ཐམས་ཅད་མཁྱེན་པ་ཉིད་ཐོབ་པར་མི་འགྱུར།
བཅོམ་ལྡན་འདས་ཀྱིས་བཀའ་སྩལ་པ།
དེ་ནི་ཐབས་མཁས་པ་དང་མི་ལྡན་པའི་ཕྱིར་ཏེ།
དེས་སངས་རྒྱས་བཅོམ་ལྡན་འདས་དེ་དག་ལས་ཐབས་དེ་ཐོབ་པར་མ་གྱུར་པའི་ཕྱིར་དགེ་བའི་རྩ་བ་དེ་ལྟ་བུ་ཡང་མ་བསྐྱེད།
གང་དེ་ལ་ཐབས་སྟོན་པའི་དགེ་བའི་བཤེས་གཉེན་དེ་ལྟ་བུ་དེ་དག་ལའང་མ་བརྟེན་པས་དེ་ལྟར་ཐོབ་པར་མི་འགྱུར་རོ་ཞེས་བྱ་བ་ནི་དགེ་འདུན་དཀོན་མཆོག་ལ་ལོག་པར་རྟོག་པ་ཡིན་ནོ།།
།།གསོལ་པ།
བཅོམ་ལྡན་འདས་བྱང་ཆུབ་སེམས་དཔའ་སེམས་དཔའ་ཆེན་པོ་ཐབས་མཁས་པ་གང་དང་ལྡན་པས་རྣམ་པ་ཐམས་ཅད་མཁྱེན་པ་ཉིད་ཐོབ་པར་[^1357K]འགྱུར་བའི་ཐབས་མཁས་པ་དེ་གང་ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་སེམས་དང་པོ་བསྐྱེད་པ་ནས་ཉེ་བར་བཟུང་སྟེ།
སྦྱིན་པའི་ཕ་རོལ་ཏུ་ཕྱིན་པ་ལ་ཉེ་བར་སྤྱོད་ན་རྣམ་པ་ཐམས་ཅད་མཁྱེན་པ་ཉིད་དང་ལྡན་པའི་ཡིད་ལ་བྱ་བས་སངས་རྒྱས་བཅོམ་ལྡན་འདས་རྣམས་དང་།
རང་སངས་རྒྱས་དང་།
ཉན་ཐོས་དང་།
མི་དང་མི་མ་ཡིན་པར་གྱུར་པ་དག་ལ་སྦྱིན་པ་ཡོངས་སུ་གཏོང་བ་དེ་རྣམ་པ་ཐམས་ཅད་མཁྱེན་པ་ཉིད་དང་ལྡན་པའི་ཡིད་ལ་བྱ་བ་དེ་དང་ལྡན་པས་[^1358K]སྦྱིན་པ་ལ་ཡང་སྦྱིན་པའི་འདུ་ཤེས་སུ་མི་འགྱུར།
ལེན་པ་ལ་ཡང་ལེན་པའི་འདུ་ཤེས་སུ་མི་འགྱུར།
གཏོང་བ་ལ་ཡང་གཏོང་བའི་འདུ་ཤེས་སུ་མི་འགྱུར་རོ།
།དེ་ནི་འདི་ལྟར་ཆོས་ཐམས་ཅད་རང་གི་མཚན་ཉིད་ཀྱིས་སྟོང་པར་ཤེས་ཤིང་ཆོས་ཐམས་ཅད་མེད་པ་དང་།
མ་བྱུང་བ་དང་།
ཡོངས་སུ་མ་རྫོགས་པ་དང་།
མངོན་པར་མ་གྲུབ་པར་མཐོང་ཞིང་ཆོས་རྣམས་ཀྱི་མཚན་ཉིད་ལ་འཇུག་ན་ཡང་ཆོས་ཐམས་ཅད་ནི་ནུས་པ་གང་ཡང་མེད་པའོ་ཞེས་བྱ་བར་འདུ་བྱེད་པ་མེད་པའི་མཚན་ཉིད་ཀྱིས་འཇུག་སྟེ།
དེ་ཐབས་མཁས་པ་དེ་ལྟ་བུ་དང་ལྡན་པས་ན་དགེ་བའི་རྩ་བས་རྣམ་པར་འཕེལ་བར་སྦྱིན་པའི་ཕ་རོལ་ཏུ་ཕྱིན་པ་ལ་སྤྱོད་དེ།
དེ་སྦྱིན་པའི་ཕ་རོལ་ཏུ་ཕྱིན་པ་ལ་སྤྱོད་ཅིང་སེམས་ཅན་རྣམས་ཡོངས་སུ་སྨིན་པར་བྱེད།
སངས་རྒྱས་ཀྱི་ཞིང་ཡོངས་སུ་དག་པར་བྱེད་ཀྱང་གཞན་དུ་ན་སེམས་ཅན་[^1359K]ཐམས་ཅད་ཡོངས་སུ་བསྐྱབ་པ་[^1360K]དང་།
སེམས་ཅན་ཐམས་ཅད་ཡོངས་སུ་སྨིན་པར་བྱ་བའི་ཕྱིར་སྦྱིན་པའི་ཕ་རོལ་ཏུ་ཕྱིན་པ་ལ་སྤྱོད་པ་མ་གཏོགས་པར་སྦྱིན་པའི་འབྲས་བུ་གང་འཁོར་བར་ཡོངས་སུ་སྤྱད་པར་བྱ་བ་དེ་ལྟ་བུའི་འབྲས་བུ་ལ་སྨོན་པ་མེད་དོ།
།རབ་འབྱོར་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
སེམས་དང་པོ་བསྐྱེད་པ་ནས་ཉེ་བར་བཟུང་སྟེ།
རྣམ་པ་ཐམས་ཅད་མཁྱེན་པ་ཉིད་དང་ལྡན་པའི་ཡིད་ལ་བྱ་བས་ཚུལ་ཁྲིམས་བསྲུངས་ཏེ[^1361K]དེ་ལ་འདོད་ཆགས་ཀྱི་སེམས་སྒྲིབ་པར་མི་འགྱུར།
ཞེ་སྡང་སྒྲིབ་པར་མི་འགྱུར།
གཏི་མུག་སྒྲིབ་པར་མི་འགྱུར་རོ།འགྱུར་རོ[^1362K]།བག་ལ་ཉལ་བ་སྒྲིབ་པར་མི་འགྱུར[^1363K]།
ཀུན་ནས་ལྡང་བ་སྒྲིབ་པར་མི་འགྱུར་ཏེ།
མི་དགེ་བའི་ཆོས་གཞན་བྱང་ཆུབ་ཀྱི་གེགས་སུ་གྱུར་པ་འདི་ལྟ་སྟེ།
སེར་སྣའམ།
ཚུལ་ཁྲིམས་ངན་པའམ།
འཁྲུགས་པའི་[^1364K]སེམས་སམ།
ལེ་ལོའི་སེམས་སམ།
བརྩོན་འགྲུས་ཆུང་བའི་སེམས་སམ།
གཡེང་བའི་སེམས་སམ།
ཤེས་རབ་འཆལ་པའི་[^1365K]སེམས་སམ།
ང་རྒྱལ་ལམ།
བརྙས་པའམ།
ཆེ་བའི་ང་རྒྱལ་ལམ།
ངའི་ང་རྒྱལ་ལམ།
ཉན་ཐོས་ཀྱི་སེམས་སམ།
རང་སངས་རྒྱས་ཀྱི་སེམས་དག་ཀྱང་སྒྲིབ་པར་མི་འགྱུར་རོ།
།དེ་ཅིའི་ཕྱིར་ཞེ་ན།
རབ་འབྱོར་དེ་ནི་འདི་ལྟར་ཆོས་ཐམས་ཅད་རང་གི་མཚན་ཉིད་ཀྱིས་སྟོང་པར་ཤེས་ཤིང་ཆོས་ཐམས་ཅད་མེད་པ་དང་།
མ་བྱུང་བ་དང་།
ཡོངས་སུ་མ་རྫོགས་པ་དང་།
མངོན་པར་མ་གྲུབ་པར་མཐོང་སྟེ།
ཆོས་རྣམས་ཀྱི་ཆོས་ཀྱི་མཚན་ཉིད་ལ་འཇུག་ན་ཡང་ཆོས་ཐམས་ཅད་ནི་ནུས་པ་གང་[^1366K]མེད་པའོ་ཞེས་བྱ་བར་འདུ་བྱེད་པ་མེད་པའི་མཚན་ཉིད་ཀྱིས་འཇུག་སྟེ།
དེ་ཐབས་མཁས་པ་དེ་ལྟ་བུ་དང་ལྡན་པས་ན་དགེ་བའི་རྩ་པས་རྣམ་པར་འཕེལ་བར་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་ལ་སྤྱོད་དེ།
ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་ལ་སྤྱོད་ཅིང་སེམས་ཅན་རྣམས་ཡོངས་སུ་སྨིན་པར་བྱེད།
སངས་རྒྱས་ཀྱི་ཞིང་ཡོངས་སུ་དག་པར་བྱེད་ཀྱང་གཞན་དུ་ན་སེམས་ཅན་ཐམས་ཅད་ཡོངས་སུ་བསྐྱབ་པ་དང་།
སེམས་ཅན་ཐམས་ཅད་ཡོངས་སུ་སྨིན་པར་བྱ་བའི་[^1367K]ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་ལ་སྤྱོད་པ་མ་གཏོགས་པར་ཚུལ་ཁྲིམས་ཀྱི་འབྲས་བུ་གང་འཁོར་བར་ཡོངས་སུ་སྤྱད་པར་བྱ་བ་དེ་ལྟ་བུའི་འབྲས་བུ་ལ་སྨོན་པ་མེད་དོ།
།རབ་འབྱོར་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་བཟོད་པའི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
སེམས་དང་པོ་བསྐྱེད་པ་ནས་ཉེ་བར་བཟུང་སྟེ།
རྣམ་པ་ཐམས་ཅད་མཁྱེན་པ་ཉིད་དང་ལྡན་པའི་ཡིད་ལ་བྱ་བས་བཟོད་པ་སྒོམ་སྟེ།
དེ་ལ་འདོད་ཆགས་ཀྱི་སེམས་སྒྲིབ་པར་མི་འགྱུར།
ཞེ་སྡང་སྒྲིབ་པར་མི་འགྱུར།
གཏི་མུག་སྒྲིབ་པར་མི་འགྱུར།
བག་ལ་ཉལ་བ་སྒྲིབ་པར་མི་འགྱུར།
ཀུན་ནས་ལྡང་བ་སྒྲིབ་པར་མི་འགྱུར།
མི་དགེ་བའི་ཆོས་གཞན་བྱང་ཆུབ་ཀྱི་གེགས་སུ་འགྱུར་བ་འདི་ལྟ་སྟེ།
སེར་སྣའམ།
ཚུལ་ཁྲིམས་ངན་པའམ།
འཁྲུགས་པའི་[^1368K]སེམས་སམ།
ལེ་ལོའི་སེམས་སམ།
བརྩོན་འགྲུས་ཆུང་བའི་སེམས་སམ།
གཡེང་བའི་སེམས་སམ།
ཤེས་རབ་འཆལ་པའི་སེམས་སམ།
ང་རྒྱལ་ལམ།
བརྙས་པའམ།
ཆེ་བའི་ང་རྒྱལ་ལམ།
ངའི་ང་རྒྱལ་ལམ།[^1369K]ཉན་ཐོས་ཀྱི་སེམས་སམ།
རང་སངས་རྒྱས་ཀྱི་སེམས་དེ་དག་ཀྱང་སྒྲིབ་པར་མི་འགྱུར་རོ།
།དེ་ཅིའི་ཕྱིར་ཞེ་ན།
རབ་འབྱོར་དེ་ནི་འདི་ལྟར་ཆོས་ཐམས་ཅད་རང་གི་མཚན་ཉིད་ཀྱིས་སྟོང་པར་ཤེས་ཤིང་།
ཆོས་ཐམས་ཅད་མེད་པ་དང་།
མ་བྱུང་བ་དང་།
ཡོངས་སུ་མ་རྫོགས་པ་དང་།
མངོན་པར་མ་གྲུབ་པར་མཐོང་སྟེ།
ཆོས་རྣམས་ཀྱི་[^1370K]མཚན་ཉིད་ལ་འཇུག་ན་ཡང་ཆོས་ཐམས་ཅད་ནི་ནུས་པ་གང་ཡང་མེད་པའོ་ཞེས་བྱ་བར་འདུ་བྱེད་[^1371K]མེད་པའི་མཚན་ཉིད་ཀྱིས་འཇུག་སྟེ།
དེ་ཐབས་མཁས་པ་དེ་ལྟ་བུ་དང་ལྡན་པས་ན་དགེ་བའི་རྩ་བས་རྣམ་པར་འཕེལ་བར་བཟོད་པའི་ཕ་རོལ་ཏུ་ཕྱིན་པ་ལ་སྤྱོད་དོ།
།དེ་བཟོད་པའི་ཕ་རོལ་ཏུ་ཕྱིན་པ་ལ་སྤྱོད་ཅིང་སེམས་ཅན་རྣམས་ཡོངས་སུ་སྨིན་པར་བྱེད།
སངས་རྒྱས་ཀྱི་ཞིང་ཡོངས་སུ་དག་པར་བྱེད་ཀྱང་གཞན་དུ་ན་སེམས་ཅན་ཐམས་ཅད་ཡོངས་སུ་བསྐྱབ་པ་དང་།
སེམས་ཅན་ཡོངས་སུ་སྨིན་པར་བྱ་བའི་ཕྱིར་བཟོད་པའི་ཕ་རོལ་ཏུ་ཕྱིན་པ་ལ་སྤྱོད་པ་མ་གཏོགས་པར་བཟོད་པའི་འབྲས་བུ་གང་འཁོར་བར་ཡོངས་སུ་སྤྱད་པར་བྱ་བ་དེ་ལྟ་བུའི་འབྲས་བུ་ལ་སྨོན་པ་མེད་དོ།
།རབ་འབྱོར་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་བརྩོན་འགྲུས་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
སེམས་དང་པོ་བསྐྱེད་པ་ནས་ཉེ་བར་བཟུང་སྟེ།
རྣམ་པ་ཐམས་ཅད་མཁྱེན་པ་ཉིད་དང་ལྡན་པའི་ཡིད་ལ་བྱ་བས་བརྩོན་འགྲུས་རྩོམ་སྟེ།
གོ་ཆ་བརྟན་[^1372K]ཞིང་ཕ་རོལ་གནོན་པ་བརྟན་པས་[^1373K]ལེ་ལོ་དང་སྙོམ་[^1374K]ལས་ཀྱི་སེམས་མི་བྱེད་དེ།
དེ་བྱང་ཆུབ་ཀྱི་དོན་དུ་སྡུག་བསྔལ་ཡང་རྩི་བར་མི་བྱེད་དོ།
།དེ་ཅིའི་ཕྱིར་ཞེ་ན།
རབ་འབྱོར་དེ་ནི་འདི་ལྟར་ཆོས་ཐམས་ཅད་རང་གི་མཚན་ཉིད་ཀྱིས་སྟོང་པར་ཤེས་ཤིང་ཆོས་ཐམས་ཅད་མེད་པ་དང་།
མ་བྱུང་བ་དང་།
ཡོངས་སུ་མ་རྫོགས་པ་དང་།
མངོན་པར་མ་གྲུབ་པར་མཐོང་སྟེ།
ཆོས་རྣམས་ཀྱི་ཆོས་ཀྱི་མཚན་ཉིད་ལ་འཇུག་ན་ཡང་ཆོས་ཐམས་ཅད་ནི་ནུས་པ་གང་ཡང་མེད་པའོ་ཞེས་བྱ་བར་འདུ་བྱེད་པ་མེད་པའི་མཚན་ཉིད་ཀྱིས་འཇུག་སྟེ།
དེ་ཐབས་མཁས་པ་དེ་ལྟ་བུ་དང་ལྡན་པས་ན་དགེ་བའི་རྩ་བས་རྣམ་པར་འཕེལ་བར་བརྩོན་འགྲུས་ཀྱི་ཕ་རོལ་ཏུ་ཕྱིན་པ་ལ་སྤྱོད་དེ[^1375K]།
དེ་བརྩོན་འགྲུས་ཀྱི་ཕ་རོལ་ཏུ་ཕྱིན་པ་ལ་སྤྱོད་ཅིང་སེམས་ཅན་རྣམས་ཡོངས་སུ་སྨིན་པར་བྱེད།
སངས་རྒྱས་ཀྱི་ཞིང་ཡོངས་སུ་དག་པར་བྱེད་ཀྱང་གཞན་དུ་ན་སེམས་ཅན་ཐམས་ཅད་ཡོངས་སུ་བསྐྱབ་པ་དང་།
སེམས་ཅན་ཡོངས་སུ་སྨིན་པར་བྱ་བའི་ཕྱིར་བརྩོན་འགྲུས་ཀྱི་ཕ་རོལ་ཏུ་ཕྱིན་པ་ལ་སྤྱོད་པ་མ་གཏོགས་པར་བརྩོན་འགྲུས་ཀྱི་འབྲས་བུ་གང་འཁོར་བར་ཡོངས་སུ་སྤྱད་པར་བྱ་བ་དེ་ལྟ་བུའི་འབྲས་བུ་ལ་སྨོན་པ་མེད་དོ།
།རབ་འབྱོར་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་བསམ་གཏན་གྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
སེམས་དང་པོ་བསྐྱེད་པ་ནས་ཉེ་བར་བཟུང་སྟེ།
རྣམ་པ་ཐམས་ཅད་མཁྱེན་པ་ཉིད་དང་ལྡན་པའི་ཡིད་ལ་བྱ་བས་བསམ་གཏན་རྣམས་ལ་སྙོམས་པར་[^1376K]འཇུག་སྟེ།
མིག་གིས་གཟུགས་མཐོང་ན་མཚན་མར་འཛིན་པར་མི་འགྱུར།
མངོན་རྟགས་སུ་འཛིན་པར་མི་འགྱུར་ཞིང་།
གཞི་ཇི་ལྟ་བ་བཞིན་དུ་མིག་གི་དབང་པོ་སྡོམ་པས་མ་བསྡམས་པར་གནས་པས་ན་སེམས་ལ་གནས་པའི་བརྣབ་སེམས་དང་།
ཡིད་མི་བདེ་བ་དང་།
སྡིག་པ་མི་དགེ་བའི་ཆོས་སེམས་ལ་བརྟེན་པ་དེ་དག་བསྡམ་པར་བྱ་བའི་ཕྱིར་སྒྲུབ་པར་བྱེད་ཅིང་མིག་གི་དབང་པོ་སྲུང་བར་བྱེད་དོ།
།དེ་བཞིན་དུ་རྣ་བས་སྒྲ་ཐོས་པ་དང་།
སྣས་དྲི་བསྣམས་པ་དང་།
ལྕེས་རོ་མྱངས་པ་དང་།
ལུས་ཀྱིས་རེག་བྱ་ལ་རེག་པ་དང་།
ཡིད་གྱིས་(ཀྱིས་)ཆོས་ཤེས་ནས་མཚན་མར་འཛིན་པར་མི་འགྱུར།
མངོན་རྟགས་སུ་འཛིན་པར་མི་འགྱུར་ཞིང་།
གཞི་ཇི་ལྟ་བ་བཞིན་དུ་ཡིད་ཀྱི་དབང་པོ་སྡོམ་པས་མ་བསྡམས་པར་གནས་པ་ན་བརྣབ་སེམས་དང་།
ཡིད་མི་བདེ་བ་དང་།
སྡིག་པ་མི་དགེ་བ་སེམས་ལ་བརྟེན་པར་གྱུར་པ་དེ་དག་སྡོམ་པའི་ཕྱིར་སྒྲུབ་པར་བྱེད་ཅིང་ཡིད་ཀྱི་དབང་པོ་སྲུང་བར་[^1377K]བྱེད་དོ།
།དེ་འགྲོ་བའམ[^1378K]།
འགྲེང་བའམ།
འདུག་པའམ།
ཉལ་བ་དང་མི་སྨྲ་བར་གྱུར་པ་ན་ཡང་མཉམ་པར་གཞག་པའི་གནས་སྐབས་མི་སྤོང་རྣམ་པར་མི་སྤོང་ཞིང་དེ་ལག་པ་མི་རྒོད་པར་འགྱུར།
རྐང་པ་མི་རྒོད་པར་འགྱུར།
ཁ་མི་རྩུབ་པར་འགྱུར།
ངག་མི་མང་བར་འགྱུར་ཏེ།
མིག་མི་གཡེང་ཞིང་དབང་པོ་མི་གཡེང་བ་དང་།
མི་རྒོད་པ་དང་།
སེམས་མི་གཡོ་བ་དང་།
ལུས་མ་འཁྲུལ་པ་དང་།
སེམས་མ་འཁྲུལ་པ་དང་།
ལུས་ཞི་བ་དང་།
ངག་ཞི་བ་དང་།
སེམས་ཞི་བ་དང་།
ངོ་ལྐོག་མེད་པར་སྤྱོད་ལམ་མ་བཅོས་པ་དང་།
ཟས་དང་།
སྐོམ་དང་།
མལ་སྟན་དང་།
ན་བའི་རྐྱེན་སྨན་དང་།
ཡོ་བྱད་ཅི་འདྲ་འདྲས་ཆོག་ཤེས་པ་དང་།
དགང་སླ་བ་དང་།
གསོ་སླ་བ་དང་།
ཆོག་དང་།
སྤྱོད་ཡུལ་དགེ་བ་དང་།
འདུ་འཛི་ཡང་དབེན་པའི་སྤྱོད་ཡུལ་ཅན་ཉིད་དང་།
རྙེད་པ་དང་མ་རྙེད་པ་ལ་ཡང་མཉམ་ཞིང་རྣམ་པར་མི་འགྱུར་ལ་མཐོ་དམན་མེད་པ་དང་།
བདེ་བ་དང་སྡུག་བསྔལ་བ་དང་།
བསྟོད་པ་དང་།
སྨད་པ་དང་།
གྲགས་པ་དང་མ་གྲགས་པ་དང་།
གསོན་པ་དང་།
ཤི་བ་ལ་ཡང་སྙོམས་ཤིང་རྣམ་པར་མི་འགྱུར་ལ།
མཐོ་དམན་མེད་པ་དང་།
དགྲ་དང་བཤེས་དང་།
ལེགས་པ་དང་།
མི་ལེགས་པ་དང་།
ཡིད་དུ་འོང་བར་གནས་པ་དང་།
ཡིད་དུ་མི་འོང་བར་གནས་པ་དང་།
སྒྲ་སྙན་པ་དང་།
སྒྲ་མི་སྙན་པ་དང་།
འདྲེས་པ་དང་།
མ་འདྲེས་པ་རྣམས་ལ་ཡང་སྙོམས་ཤིང་རྣམ་པར་མི་འགྱུར་ལ་མཐོ་དམན་མེད་པ་དང་།
གཟུགས་སྡུག་པ་དང་མི་སྡུག་པ་རྣམས་ལ་རྗེས་སུ་མཐུན་པ་དང་མི་མཐུན་པ་དང་བྲལ་བ་ཡིན་ཏེ།
དེ་ཅིའི་ཕྱིར་ཞེ་ན།
རབ་འབྱོར་དེ་ནི་འདི་ལྟར་ཆོས་ཐམས་ཅད་རང་གི་མཚན་ཉིད་ཀྱིས་སྟོང་པར་ཤེས་ཤིང་ཆོས་ཐམས་ཅད་མེད་པ་དང་།
མ་བྱུང་བ་དང་།
ཡོངས་སུ་མ་རྫོགས་པ་དང་།
མངོན་པར་མ་གྲུབ་པར་མཐོང་སྟེ།
ཆོས་རྣམས་ཀྱི་མཚན་ཉིད་ལ་འཇུག་ན་ཡང་ཆོས་ཐམས་ཅད་ནི་ནུས་པ་གང་ཡང་མེད་པའོ་ཞེས་བྱ་བར་འདུ་བྱེད་པ་མེད་པའི་མཚན་ཉིད་ཀྱིས་འཇུག་སྟེ།
དེ་ཐབས་མཁས་པ་དེ་ལྟ་བུ་དང་ལྡན་པས་ན།
དགེ་བའི་རྩ་བས་རྣམ་པར་འཕེལ་བར་བསམ་གཏན་གྱི་ཕ་རོལ་ཏུ་ཕྱིན་པ་ལ་སྤྱོད་དེ།
དེ་བསམ་གཏན་གྱི་ཕ་རོལ་ཏུ་ཕྱིན་པ་ལ་སྤྱོད་ཅིང་སེམས་ཅན་རྣམས་ཡོངས་སུ་སྨིན་པར་བྱེད།
སངས་རྒྱས་ཀྱི་ཞིང་ཡོངས་སུ་དག་པར་བྱེད་ཀྱང་གཞན་དུ་ན་སེམས་ཅན་ཐམས་ཅད་ཡོངས་སུ་བསྐྱབ་པ་དང་།
སེམས་ཅན་རྣམས་ཡོངས་སུ་སྨིན་པར་བྱ་བའི་ཕྱིར་བསམ་གཏན་གྱི་ཕ་རོལ་ཏུ་ཕྱིན་པ་ལ་སྤྱོད་པ་མ་གཏོགས་པར་བསམ་གཏན་གྱི་འབྲས་བུ་གང་འཁོར་བ་[^1379K]ཡོངས་སུ་སྤྱད་པར་བྱ་བ་དེ་ལྟ་བུའི་འབྲས་བུ་ལ་སྨོན་པ་མེད་དོ།
།རབ་འབྱོར་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
སེམས་དང་པོ་བསྐྱེད་པ་ནས་ཉེ་བར་བཟུང་སྟེ།
རྣམ་པ་ཐམས་ཅད་མཁྱེན་པ་ཉིད་དང་ལྡན་པའི་ཡིད་ལ་བྱ་བས་ཤེས་རབ་བསྒོམ་[^1380K]སྟེ།
ཤེས་རབ་འཆལ་པར་མི་འགྱུར།
གཞན་གྱིས་བཀྲི་བར་མི་འགྱུར་ཞིང་ངར་འཛིན་པ་དང་།
ང་ཡིར་འཛིན་པ་དང་བྲལ་བ་དང་།
བདག་དང་།
སེམས་ཅན་དང་།
སྲོག་དང་།
གསོ་བ་དང་།
སྐྱེས་བུ་དང་།
གང་ཟག་དང་།
ཤེད་ལས་སྐྱེས་དང་།
ཤེད་བུ་དང་།
བྱེད་པ་པོ་དང་།
ཚོར་བ་པོ་དང་།
ཤེས་པ་པོ་དང་།
མཐོང་བ་པོར་འཛིན་པ་དང་བྲལ་བ་དང་།
སྟོང་པ་ཉིད་ཐམས་ཅད་དུ་འཛིན་པ་དང་བྲལ་བ་དང་།
རྣམ་པར་འགྱུར་བ་མེད་ཅིང་རྣམ་པར་རྟོག་པ་མེད་པར་འགྱུར་ཏེ།
དེ་ཅིའི་ཕྱིར་ཞེ་ན།
རབ་འབྱོར་དེ་ནི་འདི་ལྟར་ཆོས་ཐམས་ཅད་རང་གི་མཚན་ཉིད་ཀྱིས་སྟོང་པར་ཤེས་ཤིང་།
ཆོས་ཐམས་ཅད་མེད་པ་དང་།
མ་བྱུང་བ་དང་།
ཡོངས་སུ་མ་རྫོགས་པ་དང་།
མངོན་པར་མ་གྲུབ་པར་མཐོང་སྟེ།
ཆོས་རྣམས་ཀྱི་ཆོས་ཀྱི་མཚན་ཉིད་ལ་འཇུག་པ་ན་ཡང་ཆོས་ཐམས་ཅད་ནི་ནུས་པ་གང་ཡང་མེད་པའོ་ཞེས་བྱ་བར་འདུ་བྱེད་པ་མེད་པའི་མཚན་ཉིད་ཀྱིས་འཇུག་སྟེ།
དེ་ཐབས་མཁས་པ་དེ་ལྟ་བུ་དང་ལྡན་པས་ན་དགེ་བའི་རྩ་བས་རྣམ་པར་འཕེལ་བར་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་དེ།
དེ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་ཅིང་སེམས་ཅན་རྣམས་ཡོངས་སུ་སྨིན་པར་བྱེད།
སངས་རྒྱས་ཀྱི་ཞིང་ཡོངས་སུ་དག་པར་བྱེད་ཀྱང་།
གཞན་དུ་ན་སེམས་ཅན་ཐམས་ཅད་ཡོངས་སུ་བསྐྱབ་པ་དང་།
སེམས་ཅན་རྣམས་ཡོངས་སུ་སྨིན་པར་བྱ་བའི་ཕྱིར་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པ་མ་གཏོགས་པར་ཤེས་རབ་ཀྱི་འབྲས་བུ་གང་འཁོར་བར་ཡོངས་སུ་སྤྱད་པར་བྱ་བ་དེ་ལྟ་བུའི་འབྲས་བུ་ལ་སྨོན་པ་མེད་དོ།
།རབ་འབྱོར་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་བསམ་གཏན་དང་པོ་ལ་སྙོམས་པར་འཇུག་པ་དང་།
བསམ་གཏན་གཉིས་པ་ལ་སྙོམས་པར་འཇུག་པ་དང་།
བསམ་གཏན་གསུམ་པ་ལ་སྙོམས་པར་འཇུག་པ་དང་།
བསམ་གཏན་བཞི་པ་ལ་སྙོམས་པར་འཇུག་པ་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་ལ་སྙོམས་པར་འཇུག་ཀྱང་།
དེ་དག་གི་རྣམ་པར་སྨིན་པ་ཡོངས་སུ་མི་འཛིན་ཏོ།
།དེ་ཅིའི་ཕྱིར་ཞེ་ན།
འདི་ལྟར་དེ་ནི་ཐབས་མཁས་པ་དང་ལྡན་པ་ཡིན་ཏེ།
ཐབས་མཁས་པ་དེས་བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དེ་དག་རང་གི་མཚན་ཉིད་ཀྱིས་སྟོང་པར་ཤེས་སོ།
།མེད་པ་དང་།
མ་བྱུང་བ་དང་།
ཡོངས་སུ་མ་རྫོགས་པ་དང་།
མངོན་པར་མ་གྲུབ་པར་ཤེས་སོ།
།ཆོས་རྣམས་ཀྱི་ཆོས་[^1381K]ཀྱི་མཚན་ཉིད་ལ་ཡང་འཇུག་སྟེ།
ཆོས་ཐམས་ཅད་ཀྱི་འདུ་བྱེད་ཀྱི་མཚན་ཉིད་ཅུང་ཟད་ནུས་པ་མེད་པ་ཉིད་ལ་ཡང་འཇུག་པར་བྱེད་དོ།
།དེ་ཐབས་མཁས་པ་[^1382K]དེ་དང་ལྡན་པས་དགེ་བའི་ཆོས་རྣམས་ཀྱིས་རྣམ་པར་འཕེལ་ཏེ།
དགེ་བའི་ཆོས་རྣམས་ཀྱིས་རྣམ་པར་འཕེལ་བ་ན་བསམ་གཏན་དང་།
གཟུགས་མེད་པའི་སྙོམས་པར་འཇུག་པ་ལ་སྙོམས་པར་འཇུག་གོ།
།རབ་འབྱོར་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་སེམས་དང་པོ་བསྐྱེད་པ་ནས་ཉེ་བར་བཟུང་སྟེ།
ཐབས་མཁས་པ་དང་ལྡན་པས་མཐོང་བ་དང་བསྒོམ་པས་[^1383K]སྤང་བའི་ལམ་ལ་སྤྱོད་ཀྱང་རྒྱུན་དུ་ཞུགས་པའི་འབྲས་བུ་ཐོབ་པར་མི་བྱེད།
ལན་ཅིག་ཕྱིར་འོང་བའི་འབྲས་བུ་དང་།
ཕྱིར་མི་འོང་བའི་འབྲས་བུ་དང་།
དགྲ་བཅོམ་པ་ཉིད་ཐོབ་པར་མི་བྱེད།
རང་བྱང་ཆུབ་ཐོབ་པར་མི་བྱེད་དོ།
།དེ་ཅིའི་ཕྱིར་ཞེ་ན།
འདི་ལྟར་དེ་ནི་ཆོས་ཐམས་ཅད་རང་གི་མཚན་ཉིད་ཀྱིས་སྟོང་པར་ཤེས་ཤིང་ཆོས་ཐམས་ཅད་མེད་པ་དང་།
མ་བྱུང་བ་དང་།
ཡོངས་སུ་མ་རྫོགས་པ་དང་།
མངོན་པར་མ་གྲུབ་པར་ཤེས་ཏེ།
བྱང་ཆུབ་ཀྱི་ཕྱོགས་ཀྱི་[^1384K]ཆོས་དེ་དག་ལ་སྤྱོད་ཅིང་ཉན་ཐོས་ཀྱི་ས་དང་།
རང་སངས་རྒྱས་ཀྱི་ས་ལས་[^1385K]ཡོངས་སུ་འདའ་སྟེ།
རབ་འབྱོར་འདི་ནི་བྱང་ཆུབ་སེམས་དཔའ་སེམས་དཔའ་ཆེན་པོའི་མི་སྐྱེ་བའི་ཆོས་ལ་བཟོད་པའོ།
།རབ་འབྱོར་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
རྣམ་པར་ཐར་པ་བརྒྱད་ལ་སྙོམས་པར་འཇུག
།མཐར་གྱིས་གནས་པའི་སྙོམས་པར་འཇུག་པ་དགུ་ལ་སྙོམས་པར་འཇུག
།འཕགས་པའི་བདེན་པ་བཞི་སྒོམ་པར་བྱེད།
སྟོང་པ་ཉིད་དང་།
མཚན་མ་མེད་པ་དང་།སྨོན་པ་མེད་པ་རྣམས་ལ་སྙོམས་པར་འཇུག་སྟེ།
རྒྱུན་དུ་ཞུགས་པའི་འབྲས་བུ་ཐོབ་པར་མི་བྱེད།
ལན་ཅིག་ཕྱིར་འོང་བའི་འབྲས་བུ་དང་།
ཕྱིར་མི་འོང་བའི་འབྲས་བུ་དང་།
དགྲ་བཅོམ་པ་ཉིད་དང་།
རང་བྱང་ཆུབ་ཐོབ་པར་མི་བྱེད་དོ།
།དེ་ཅིའི་ཕྱིར་ཞེ་ན།
འདི་ལྟར་དེ་ནི་ཆོས་ཐམས་ཅད་རང་གི་མཚན་ཉིད་ཀྱིས་སྟོང་པར་ཤེས་སོ།
།ཆོས་ཐམས་ཅད་མེད་པ་དང་།
མ་བྱུང་བར་ཤེས་སོ།
།ཆོས་ཐམས་ཅད་ཡོངས་སུ་མ་རྫོགས་པར་ཤེས་སོ།
།ཆོས་ཐམས་ཅད་མངོན་པར་མ་གྲུབ་པར་ཤེས་སོ།
།ཆོས་ཐམས་ཅད་ཀྱི་ཆོས་ཀྱི་མཚན་ཉིད་ལ་ཡང་འཇུག་སྟེ།
ཆོས་ཐམས་ཅད་ཀྱི་འདུ་བྱེད་ཀྱི་མཚན་ཉིད་ཅུང་ཟད་མི་བྱེད་པ་ཉིད་ལ་ཡང་འཇུག་པར་བྱེད་དོ།
།དེ་ཐབས་མཁས་པ་དེ་དང་ལྡན་པས་དགེ་བའི་ཆོས་རྣམས་ཀྱིས་རྣམ་པར་འཕེལ་ཏེ།
དེ་དགེ་བའི་ཆོས་རྣམས་ཀྱིས་རྣམ་པར་འཕེལ་བ་ནི་རྣམ་པར་ཐར་པ་དང་།
ཏིང་ངེ་འཛིན་དང་།
སྙོམས་པར་འཇུག་པ་དང་།
འཕགས་པའི་བདེན་པ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་རྣམས་ལ་སྤྱོད་པར་བྱེད་དོ།
།དེ་རྣམ་པར་ཐར་པ་དང་།
ཏིང་ངེ་འཛིན་དང་།
སྙོམས་པར་འཇུག་པ་དང་།
འཕགས་པའི་བདེན་པ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་རྣམས་ལ་སྤྱོད་པ་ན།
ཉན་ཐོས་དང་།
རང་སངས་རྒྱས་ཀྱི་ས་ལས་འདའ་བར་བྱེད་དོ།
།རབ་འབྱོར་འདི་ནི་བྱང་ཆུབ་སེམས་དཔའ་སེམས་དཔའ་ཆེན་པོའི་མི་སྐྱེ་བའི་ཆོས་ལ་ལུང་བསྟན་པའི་བཟོད་པའོ།
།རབ་འབྱོར་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་དེ་བཞིན་གཤེགས་པའི་སྟོབས་བཅུ་ལ་ཡོངས་སུ་འདྲིས་པར་བྱེད།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་ལ་ཡོངས་སུ་འདྲིས་པར་བྱེད།
སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་ལ་ཡོངས་སུ་འདྲིས་པར་བྱེད།
བྱམས་པ་ཆེན་པོ་དང་།
སྙིང་རྗེ་ཆེན་པོ་ལ་ཡོངས་སུ་འདྲིས་པར་བྱེད་དོ[^1386K]།
།ནམ་སངས་རྒྱས་ཀྱི་ཞིང་ཡོངས་སུ་དག་པར་མ་གྱུར་པ་དང་།
སེམས་ཅན་རྣམས་[^1387K]ཡོངས་སུ་སྨིན་པར་མ་གྱུར་གྱི་བར་དུ་རྣམ་པ་ཐམས་ཅད་མཁྱེན་པ་ཉིད་ཐོབ་པར་མི་བྱེད་དོ།
།དེ་ཅིའི་ཕྱིར་ཞེ་ན།
འདི་ལྟར་དེ་[^1388K]ཆོས་ཐམས་ཅད་རང་གི་མཚན་ཉིད་ཀྱིས་སྟོང་པར་ཤེས་སོ།
།ཆོས་ཐམས་ཅད་མེད་པ་དང་།
མ་བྱུང་བ་དང་།
མངོན་པར་མ་གྲུབ་པར་མཐོང་ངོ་།
།ཆོས་ཐམས་ཅད་ཀྱི་མཚན་ཉིད་དེ་ལ་ཡང་འཇུག་པར་བྱེད་དེ།
ཆོས་ཐམས་ཅད་ཀྱི་འདུ་ཤེས་ཀྱི་མཚན་ཉིད་ཅུང་ཟད་མི་བྱེད་པ་ཉིད་ལ་ཡང་འཇུག་པར་བྱེད་དོ།
།དེ་ཐབས་མཁས་པ་དང་ལྡན་པས་དགེ་བའི་ཆོས་རྣམས་ཀྱིས་རྣམ་པར་འཕེལ་ཏེ།
དེ་དགེ་བའི་ཆོས་རྣམས་ཀྱིས་རྣམ་པར་འཕེལ་བ་ན་སྟོབས་བཅུ་དང་།
མི་འཇིགས་པ་[^1389K]དང་།
སོ་སོ་ཡང་དག་པར་རིག་པ་དང་།
སངས་རྒྱས་ཀྱི་ཆོས་མ་འདྲེས་པ་རྣམས་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་ལ་སྤྱོད་ཅིང་སངས་རྒྱས་ཀྱི་ཞིང་ཡོངས་སུ་དག་པར་བྱེད།
སེམས་ཅན་རྣམས་ཀྱང་ཡོངས་སུ་སྨིན་པར་བྱེད་པར་འགྱུར་རོ།
།རབ་འབྱོར་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོས་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱད་པར་བྱའོ།
།གསོལ་པ།
བཅོམ་ལྡན་འདས་བྱང་ཆུབ་སེམས་དཔའ་སེམས་དཔའ་ཆེན་པོ་དེ་ལྟ་བུའི་ཆོས་ཟབ་མོ་དག་ལ་སྤྱོད་ཀྱང་རྣམ་པར་སྨིན་པ་ཡོངས་སུ་མི་འཛིན་པ་ནི་བློ་དམ་པ་དང་ལྡན་པ་ལགས་སོ།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་དེ་བཞིན་ནོ།
།དེ་དེ་བཞིན་ཏེ།
བྱང་ཆུབ་སེམས་དཔའ་སེམས་དཔའ་ཆེན་པོ་གང་དེ་ལྟ་བུའི་ཆོས་ཟབ་མོ་དག་ལ་སྤྱོད་ཅིང་རྣམ་པར་སྨིན་པ་ཡོངས་སུ་མི་འཛིན་པ་ནི་བློ་དམ་པ་དང་ལྡན་པའོ།
།དེ་ཅིའི་ཕྱིར་ཞེ་ན།
རབ་འབྱོར་དེ་ནི་བྱང་ཆུབ་སེམས་དཔའ་སེམས་དཔའ་ཆེན་པོ་ངོ་བོ་ཉིད་ལ་[^1390K]མི་གཡོའོ།
།གསོལ་པ།
བཅོམ་ལྡན་འདས་ངོ་བོ་ཉིད་གང་ལས་མི་གཡོ་བ་ལགས།
བཅོམ་ལྡན་འདས་ཀྱིས་བཀའ་སྩལ་པ།
དངོས་པོ་མེད་པ་ལས་མི་གཡོ་བ་ཡིན་ཏེ།
རབ་འབྱོར་གང་ཡང་འདི་སྐད་དུ་ངོ་བོ་ཉིད་གང་ལས་མི་གཡོ་ཞེས་ཟེར་བ་ནི་གཟུགས་ཀྱི་ངོ་བོ་ཉིད་ལས་མི་གཡོའོ།
།ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པའི་ངོ་བོ་ཉིད་ལས་མི་གཡོའོ།
།སྐྱེ་མཆེད་དང་།
ཁམས་དང་།
རྟེན་ཅིང་འབྲེལ་པར་འབྱུང་བའི་ངོ་བོ་ཉིད་ལས་མི་གཡོའོ།
།སྦྱིན་པའི་ཕ་རོལ་ཏུ་ཕྱིན་པའི་ངོ་བོ་ཉིད་ལས་མི་གཡོའོ།
།ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་།
བཟོད་པའི་ཕ་རོལ་ཏུ་ཕྱིན་པ་དང་།
བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་།
བསམ་གཏན་གྱི་ཕ་རོལ་ཏུ་ཕྱིན་པ་དང་།
ཤེས་རབ་ཀྱི་ཕ་རོལ་ཏུ་ཕྱིན་པའི་ངོ་བོ་ཉིད་ལས་མི་གཡོའོ།
།ནང་སྟོང་པ་ཉིད་དང་།
ཕྱི་སྟོང་པ་ཉིད་དང་།
ཕྱི་ནང་སྟོང་པ་ཉིད་ཀྱི་ངོ་བོ་ཉིད་ལས་མི་གཡོའོ།
།དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་བར་གྱི་ངོ་བོ་ཉིད་ལས་མི་གཡོའོ།
།བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པའི་ངོ་བོ་ཉིད་ལས་མི་གཡོའོ།
།དྲན་པ་ཉེ་བར་གཞག་པ་དང་།
ཡང་དག་པར་སྤོང་བ་དང་།
རྫུ་འཕྲུལ་གྱི་རྐང་པ་དང་།
དབང་པོ་དང་།
སྟོབས་དང་།
བྱང་ཆུབ་ཀྱི་ཡན་ལག་དང་།
འཕགས་པའི་ལམ་ཡན་ལག་བརྒྱད་པའི་ངོ་བོ་ཉིད་ལས་མི་གཡོའོ།
།འཕགས་པའི་བདེན་པའི་ངོ་བོ་ཉིད་ལས་མི་གཡོའོ།
།སྟོང་པ་ཉིད་ཀྱི་ཏིང་ངེ་འཛིན་དང་།
མཚན་མ་མེད་པའི་ཏིང་ངེ་འཛིན་དང་།
སྨོན་པ་མེད་པའི་ཏིང་ངེ་འཛིན་གྱི་ངོ་བོ་ཉིད་ལས་མི་གཡོའོ།
།རྣམ་པར་ཐར་པ་བརྒྱད་དང་།
མཐར་གྱིས་གནས་པའི་སྙོམས་པར་འཇུག་པ་དགུ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོའི་ངོ་བོ་ཉིད་ལས་མི་གཡོའོ།
།བྱམས་པ་ཆེན་པོ་དང་།
སྙིང་རྗེ་ཆེན་པོའི་ངོ་བོ་ཉིད་ལས་མི་གཡོའོ།
།དེ་བཞིན་གཤེགས་པའི་སྟོབས་དང་།
མི་འཇིགས་པ་དང་།
སོ་སོ་ཡང་དག་པར་རིག་པ་དང་།
སངས་རྒྱས་ཀྱི་ཆོས་མ་འདྲེས་པའི་ངོ་བོ་ཉིད་ལས་མི་གཡོའོ།
།དེ་ཅིའི་ཕྱིར་ཞེ་ན།
རབ་འབྱོར་དེ་ནི་འདི་ལྟར་ཆོས་འདི་དག་གི་ངོ་བོ་ཉིད་གང་ཡིན་པ་དེ་ནི་དངོས་པོ་མེད་པའོ[^1391K]།
།རབ་འབྱོར་དངོས་པོ་མེད་པས་ནི་དངོས་པོ་མེད་པ་མངོན་པར་རྫོགས་པར་འཚང་རྒྱ་བར་བྱ་བར་མི་ནུས་སོ་ཞེས་བྱ་བ་ནི་ཐབས་ལ་མཁས་པ་ལ་ལོག་པར་རྟོག་པ་ཡིན་ནོ།།
།།གསོལ་པ།
བཅོམ་ལྡན་འདས་ཅི་ལགས།
དངོས་པོ་མ་མཆིས་པས་དངོས་པོ་མ་མཆིས་པ་མངོན་པར་རྫོགས་པར་འཚང་རྒྱ་བར་བགྱི་བར་ནུས་སམ།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་ནི་མ་ཡིན་ནོ།
།གསོལ་པ།
འོ་ན་དངོས་པོས་དངོས་པོ་མངོན་པར་རྫོགས་པར་འཚང་རྒྱ་བར་བགྱི་བར་ནུས་སམ།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་ནི་མ་ཡིན་ནོ།
།གསོལ་པ།
བཅོམ་ལྡན་འདས་འོ་ན་དངོས་པོས་དངོས་པོ་མ་མཆིས་པར་མངོན་པར་རྫོགས་པར་འཚང་རྒྱ་བར་བགྱི་བར་ནུས་སམ།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་ནི་མ་ཡིན་ནོ།
།གསོལ་པ།
བཅོམ་ལྡན་འདས་འོ་ན་དངོས་པོ་མ་མཆིས་པས་དངོས་པོ་མ་མཆིས་པ་མཆིས་པར་[^1392K]མངོན་པར་རྫོགས་པར་འཚང་རྒྱ་བར་བགྱི་བར་ནུས་སམ།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་ནི་མ་ཡིན་ནོ།
།གསོལ་པ།
བཅོམ་ལྡན་འདས་འོ་ན་གལ་ཏེ་དེ་ལྟར་དངོས་པོ་མ་མཆིས་པས་དངོས་པོ་མ་མཆིས་པ་མངོན་པར་རྟོགས་པར་མི་འགྱུར།
དངོས་པོས་ཀྱང་དངོས་པོ་མངོན་པར་རྟོགས་པར་མི་འགྱུར།
དངོས་པོས་ཀྱང་དངོས་པོ་མ་མཆིས་པ་མངོན་པར་རྟོགས་པར་མི་འགྱུར།
དངོས་པོ་མ་མཆིས་པས་ཀྱང་དངོས་པོ་མངོན་པར་རྟོགས་པར་མི་འགྱུར་ན།
བཅོམ་ལྡན་འདས་དེའི་སླད་དུ་ཐོབ་པ་མ་མཆིས་ཤིང་མངོན་པར་རྟོགས་པ་[^1393K]མ་མཆིས་པའམ་གཅིག་ཏུ་མི་འགྱུར་རམ།
བཅོམ་ལྡན་འདས་ཀྱིས་བཀའ་སྩལ་པ།
མངོན་པར་རྟོགས་པ་ནི་ཡོད་མོད་ཀྱི།
རྣམ་པ་བཞིར་མངོན་པར་སྒྲུབ་པ་དེ་ལྟ་བུས་ནི་མ་ཡིན་ནོ།
།གསོལ་པ།
བཅོམ་ལྡན་འདས་འོ་ན་ད་མངོན་པར་རྟོགས་པར་འགྱུར་བ་ཇི་ལྟ་བུ་ཞིག་མཆིས།
བཅོམ་ལྡན་འདས་ཀྱིས་བཀའ་སྩལ་པ།
གང་ལ་དངོས་པོ་ཡང་མེད་དངོས་པོ་མེད་པ་ཡང་མ་ཡིན་པ་དེ་ལྟ་བུ་ནི་མངོན་པར་རྟོགས་པ་སྟེ།
དེ་ལ་སྤྲོས་པ་[^1394K]དེ་དག་མེད་པས་སྤྲོས་པ་[^1395K]མེད་ཅིང་སྤྲོས་པ་[^1396K]དང་བྲལ་བ་ནི་མངོན་པར་རྟོགས་པའོ་ཞེས་བྱ་བ་ནི་མངོན་པར་རྟོགས་པ་ལ་ལོག་པར་རྟོག་པ་ཡིན་ནོ།།
།།གསོལ་པ།
བཅོམ་ལྡན་འདས་བྱང་ཆུབ་སེམས་དཔའ་སེམས་དཔའ་ཆེན་པོའི་སྤྲོས་པ་གང་ལགས།
བཅོམ་ལྡན་འདས་ཀྱིས་བཀའ་སྩལ་པ།
གཟུགས་རྟག་ཅེས་བྱ་བའམ།
མི་རྟག་ཅེས་བྱ་བ་ནི་བྱང་ཆུབ་སེམས་དཔའ་སེམས་དཔའ་ཆེན་པོའི་སྤྲོས་པའོ།
།ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་རྟག་ཅེས་བྱ་བའམ།
མི་རྟག་ཅེས་བྱ་བ་ནི་བྱང་ཆུབ་སེམས་དཔའ་སེམས་དཔའ་ཆེན་པོའི་སྤྲོས་པའོ།
།གཟུགས་བདེ་ཞེས་བྱ་བའམ།
སྡུག་བསྔལ་ཞེས་བྱ་བ་ནི་བྱང་ཆུབ་སེམས་དཔའ་སེམས་དཔའ་ཆེན་པོའི་སྤྲོས་པའོ།
།ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་བདེ་ཞེས་བྱ་བའམ།
སྡུག་བསྔལ་ཞེས་བྱ་བ་ནི་བྱང་ཆུབ་སེམས་དཔའ་སེམས་དཔའ་ཆེན་པོའི་སྤྲོས་པའོ།
།གཟུགས་བདག་ཅེས་བྱ་བའམ་བདག་མེད་ཅེས་བྱ་བ་ནི་བྱང་ཆུབ་སེམས་དཔའ་སེམས་དཔའ་ཆེན་པོའི་སྤྲོས་པའོ།
།ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་བདག་ཅེས་བྱ་བ་འམ།
བདག་མེད་ཅེས་བྱ་བ་ནི་བྱང་ཆུབ་སེམས་དཔའ་སེམས་དཔའ་ཆེན་པོའི་སྤྲོས་པའོ།
།གཟུགས་ཞི་ཞེས་བྱ་བའམ།
མ་ཞི་ཞེས་བྱ་བ་ནི་བྱང་ཆུབ་སེམས་དཔའ་སེམས་དཔའ་ཆེན་པོའི་སྤྲོས་པའོ།
།ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་ཞི་ཞེས་བྱ་བའམ།
མ་ཞི་ཞེས་བྱ་བ་ནི་བྱང་ཆུབ་སེམས་དཔའ་སེམས་དཔའ་ཆེན་པོའི་སྤྲོས་པའོ།
།གཟུགས་ཡོངས་སུ་ཤེས་པར་བྱ་བ་དང་།
ཡོངས་སུ་ཤེས་པར་བྱ་བ་མ་ཡིན་ཞེས་བྱ་བ་ནི་བྱང་ཆུབ་སེམས་དཔའ་སེམས་དཔའ་ཆེན་པོའི་སྤྲོས་པའོ།
།ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་ཡོངས་སུ་ཤེས་པར་བྱ་བ་དང་།
ཡོངས་སུ་ཤེས་པར་བྱ་བ་མ་ཡིན་ཞེས་བྱ་བ་[^1397K]ནི་བྱང་ཆུབ་སེམས་དཔའ་སེམས་དཔའ་ཆེན་པོའི་སྤྲོས་པའོ།
།སྐྱེ་མཆེད་དང་།
ཁམས་དང་།
རྟེན་ཅིང་འབྲེལ་པར་འབྱུང་བ་རྟག་ཅེས་བྱ་བ་དང་།
མི་རྟག་ཅེས་བྱ་བ་དང་།
བདེ་ཞེས་བྱ་བ་དང་།
སྡུག་བསྔལ་ཞེས་བྱ་བ་དང་།
བདག་ཅེས་བྱ་བ་དང་།
བདག་མེད་ཅེས་བྱ་བ་དང་།
ཞི་ཞེས་བྱ་བ་དང་།
མ་ཞི་ཞེས་བྱ་བ་དང་།
ཡོངས་སུ་ཤེས་པར་བྱ་བ་དང་།
ཡོངས་སུ་ཤེས་པར་བྱ་བ་མ་ཡིན་ཞེས་བྱ་བ་ནི་བྱང་ཆུབ་སེམས་དཔའ་སེམས་དཔའ་ཆེན་པོའི་སྤྲོས་པའོ།
།སྡུག་བསྔལ་ཡོངས་སུ་ཤེས་པར་བྱའོ་ཞེས་བྱ་བ་ནི་བྱང་ཆུབ་སེམས་དཔའ་སེམས་དཔའ་ཆེན་པོའི་སྤྲོས་པའོ།
།ཀུན་འབྱུང་བ་སྤང་བར་བྱའོ་ཞེས་བྱ་བ་དང་།
འགོག་པ་མངོན་དུ་བྱའོ་ཞེས་བྱ་བ་དང་།
ལམ་བསྒོམ་པར་བྱའོ་ཞེས་བྱ་བ་ནི་བྱང་ཆུབ་སེམས་དཔའ་སེམས་དཔའ་ཆེན་པོའི་སྤྲོས་པའོ།
།ཕ་རོལ་ཏུ་ཕྱིན་པ་དྲུག་པ་[^1398K]ལ་སྤྱད་པར་བྱའོ་ཞེས་བྱ་བ་ནི་བྱང་ཆུབ་སེམས་དཔའ་སེམས་དཔའ་ཆེན་པོའི་སྤྲོས་པའོ།
།ནང་སྟོང་པ་ཉིད་བསྒོམ་པར་བྱའོ་ཞེས་བྱ་བ་ནི་བྱང་ཆུབ་སེམས་དཔའ་སེམས་དཔའ་ཆེན་པོའི་སྤྲོས་པའོ།
།དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་བར་དུ་བསྒོམ་པར་བྱའོ་ཞེས་བྱ་བ་ནི་བྱང་ཆུབ་སེམས་དཔའ་སེམས་དཔའ་ཆེན་པོའི་སྤྲོས་པའོ།
།དྲན་པ་ཉེ་བར་གཞག་པ་བཞི་དང་།
ཡང་དག་པར་སྤོང་བ་བཞི་དང་།
རྫུ་འཕྲུལ་གྱི་རྐང་པ་བཞི་དང་།
དབང་པོ་དང་།
སྟོབས་དང་།བྱང་ཆུབ་ཀྱི་ཡན་ལག་བདུན་དང་།
འཕགས་པའི་ལམ་ཡན་ལག་བརྒྱད་པ་བསྒོམ་པར་བྱའོ་ཞེས་བྱ་བ་ནི་བྱང་ཆུབ་སེམས་དཔའ་སེམས་དཔའ་ཆེན་པོའི་སྤྲོས་པའོ།
།འཕགས་པའི་བདེན་པ་བཞི་དང་།
བསམ་གཏན་བཞི་དང་།
ཚད་མེད་པ་བཞི་དང་།
གཟུགས་མེད་པའི་སྙོམས་པར་འཇུག་པ་བཞི་དང་།
རྣམ་པར་ཐར་པ་བརྒྱད་དང་།
མཐར་གྱིས་གནས་པའི་སྙོམས་པར་འཇུག་པ་དགུ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་བསྒོམ་པར་བྱའོ་ཞེས་བྱ་བ་ནི་བྱང་ཆུབ་སེམས་དཔའ་སེམས་དཔའ་ཆེན་པོའི་སྤྲས་པའོ།
།རྒྱུན་དུ་ཞུགས་པའི་འབྲས་བུ་ཤེས་པ་དང་མཐོང་བས་བལྟས་ཏེ་དེ་ལས་འདའ་བར་བྱའོ་ཞེས་བྱ་བ་ནི་བྱང་ཆུབ་སེམས་དཔའ་སེམས་དཔའ་ཆེན་པོའི་སྤྲོས་པའོ།
།ལན་ཅིག་ཕྱིར་འོང་བའི་འབྲས་བུ་དང་།
ཕྱིར་མི་འོང་བའི་འབྲས་བུ་དང་།
དགྲ་བཅོམ་པ་དང་།
རང་བྱང་ཆུབ་ཤེས་པ་དང་།
མཐོང་བ་[^1399K]བལྟས་ཏེ་དེ་ལས་འདའ་བར་བྱའོ་ཞེས་བྱ་བ་ནི་བྱང་ཆུབ་སེམས་དཔའ་སེམས་དཔའ་ཆེན་པོའི་སྤྲོས་པའོ།
།བྱང་ཆུབ་སེམས་དཔའི་ས་བཅུ་ཡོངས་སུ་རྫོགས་པར་བྱའོ་ཞེས་བྱ་བ་ནི་བྱང་ཆུབ་སེམས་དཔའ་སེམས་དཔའ་ཆེན་པོའི་སྤྲོས་པའོ།
།བྱང་ཆུབ་སེམས་དཔའི་སྐྱོན་མེད་པར་འཇུག་པར་བྱའོ་ཞེས་བྱ་བ་ནི་བྱང་ཆུབ་སེམས་དཔའ་སེམས་དཔའ་ཆེན་པོའི་སྤྲོས་པའོ།
།སངས་རྒྱས་ཀྱི་ཞིང་ཡོངས་སུ་དག་པར་བྱའོ་ཞེས་བྱ་བ་དང་།
སེམས་ཅན་ཡོངས་སུ་སྨིན་པར་བྱའོ་ཞེས་བྱ་བ་ནི་བྱང་ཆུབ་སེམས་དཔའ་སེམས་དཔའ་ཆེན་པོའི་སྤྲོས་པའོ།
།དེ་བཞིན་གཤེགས་པའི་སྟོབས་བཅུ་བསྐྱེད་པར་བྱའོ་ཞེས་བྱ་བ་དང་།
མི་འཇིགས་པ་བཞི་བསྐྱེད་པར་བྱའོ་ཞེས་བྱ་བ་དང་།
སོ་སོ་ཡང་དག་པར་རིག་པ་བཞི་བསྐྱེད་པར་བྱའོ་ཞེས་བྱ་བ་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་བསྐྱེད་པར་བྱའོ་ཞེས་བྱ་བ་ནི་བྱང་ཆུབ་སེམས་དཔའ་སེམས་དཔའ་ཆེན་པོའི་སྤྲོས་པའོ།
།རྣམ་པ་ཐམས་ཅད་མཁྱེན་པ་ཉིད་ཐོབ་པར་བྱའོ་ཞེས་བྱ་བ་ནི་བྱང་ཆུབ་སེམས་དཔའ་སེམས་དཔའ་ཆེན་པོའི་སྤྲོས་པའོ།
།བག་ཆགས་ཀྱི་མཚམས་སྦྱོར་བའི་ཉོན་མོངས་པ་ཐམས་ཅད་སྤང་བར་བྱའོ་ཞེས་བྱ་བ་ནི་བྱང་ཆུབ་སེམས་དཔའ་སེམས་དཔའ་ཆེན་པོའི་སྤྲོས་པའོ།
།དེ་བས་ན་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
གཟུགས་རྟག་པ་དང་མི་རྟག་པར་སྤྲོ་བ་འཕྲོ་བར་མི་བྱེད་དོ།
།བདེ་བ་དང་སྡུག་བསྔལ་ཞེས་བྱ་བ་དང་།
བདག་དང་བདག་མེད་ཅེས་བྱ་བ་དང་།
ཞི་བ་དང་མ་ཞི་ཞེས་བྱ་བ་དང་།
ཡོངས་སུ་ཤེས་པར་བྱ་བ་དང་།
ཡོངས་སུ་ཤེས་པར་བྱ་བ་མ་ཡིན་ཞེས་བྱ་བར་སྤྲོ་བ་འཕྲོ་བར་[^1400K]མི་བྱེད་དོ།
།ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་རྟག་ཅེས་བྱ་བའམ་མི་རྟག་ཅེས་བྱ་བར་སྤྲོ་བ་འཕྲོ་བར་མི་བྱེད་དོ།
།བདེ་བ་དང་སྡུག་བསྔལ་ཞེས་བྱ་བ་དང་།
བདག་དང་བདག་མེད་ཅེས་བྱ་བ་དང་།
ཞི་བ་དང་མ་ཞི་ཞེས་བྱ་བ་དང་།
ཡོངས་སུ་ཤེས་པར་བྱ་བ་དང་།
ཡོངས་སུ་ཤེས་པར་བྱ་བ་མ་ཡིན་[^1401K]ཞེས་བྱ་བར་སྤྲོ་བ་འཕྲོ་བར་མི་བྱེད་དོ།
།སྐྱེ་མཆེད་དང་།
ཁམས་དང་།
རྟེན་ཅིང་འབྲེལ་པར་འབྱུང་བ་རྟག་པ་དང་མི་རྟག་ཅེས་བྱ་བ་དང་།
བདེ་བ་དང་སྡུག་བསྔལ་ཞེས་བྱ་བ་དང་།
བདག་དང་བདག་མེད་ཅེས་བྱ་བ་དང་།
ཞི་བ་དང་མ་ཞི་ཞེས་བྱ་བ་དང་།
ཡོངས་སུ་ཤེས་པར་བྱ་བ་དང་།
ཡོངས་སུ་ཤེས་པར་བྱ་བ་མ་ཡིན་ཞེས་བྱ་བར་སྤྲོ་བ་འཕྲོ་བར་མི་བྱེད་དོ།
།ཕ་རོལ་ཏུ་ཕྱིན་པ་ཐམས་ཅད་དང་།
སྟོང་པ་ཉིད་ཐམས་ཅད་དང་།
བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་རྟག་པ་དང་མི་རྟག་པ་ཞེས་བྱ་བ་དང་།
བདེ་བ་དང་སྡུག་བསྔལ་ཞེས་བྱ་བ་དང་།
བདག་དང་བདག་མེད་ཅེས་བྱ་བ་དང་།
ཞི་བ་དང་མ་ཞི་ཞེས་བྱ་བ་དང་།
ཡོངས་སུ་ཤེས་པར་བྱ་བ་དང་།
ཡོངས་སུ་ཤེས་པར་བྱ་བ་མ་ཡིན་ཞེས་བྱ་བར་[^1402K]སྤྲོ་བ་འཕྲོ་བར་མི་བྱེད་དོ།
།འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་བརྒྱད་དང་།
མཐར་གྱིས་གནས་པའི་སྙོམས་པར་འཇུག་པ་[^1403K]དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་རྣམས་ལ་[^1404K]བསྒོམ་པར་བྱའོ་ཞེས་བྱ་བར་སྤྲོ་བ་འཕྲོ་བར་མི་བྱེད་དོ།
།རྒྱུན་དུ་ཞུགས་པའི་འབྲས་བུ་དང་།
ལན་ཅིག་ཕྱིར་འོང་བའི་འབྲས་བུ་དང་།
ཕྱིར་མི་འོང་བའི་འབྲས་བུ་དང་།
དགྲ་བཅོམ་པ་ཉིད་དང་།
རང་བྱང་ཆུབ་ཤེས་པ་དང་མཐོང་བས་བལྟས་ཏེ་དེ་ལས་[^1405K]འདའ་བར་བྱའོ་ཞེས་བྱ་བར་སྤྲོ་བ་འཕྲོ་བར་མི་བྱེད་དོ།
།བྱང་ཆུབ་སེམས་དཔའི་ས་བཅུ་ཡོངས་སུ་རྫོགས་པར་བྱའོ་ཞེས་བྱ་བར་སྤྲོ་བ་འཕྲོ་བར་མི་བྱེད་དོ།
།བྱང་ཆུབ་སེམས་དཔའི་སྐྱོན་མེད་པར་འཇུག་པར་བྱའོ་ཞེས་བྱ་བར་སྤྲོ་བ་འཕྲོ་བར་མི་བྱེད་དོ།
།སངས་རྒྱས་ཀྱི་ཞིང་ཡོངས་སུ་དག་པར་བྱའོ་ཞེས་བྱ་བ་དང་།
སེམས་ཅན་རྣམས་[^1406K]ཡོངས་སུ་སྨིན་པར་བྱའོ་ཞེས་བྱ་བར་སྤྲོ་བ་འཕྲོ་བར་མི་བྱེད་དོ།
།དེ་བཞིན་གཤེགས་པའི་སྟོབས་བཅུ་བསྐྱེད་པར་བྱའོ་ཞེས་བྱ་བར་སྤྲོ་བ་འཕྲོ་བར་མི་བྱེད་དོ།
།མི་འཇིགས་པ་བཞི་བསྐྱེད་པར་བྱའོ་ཞེས་བྱ་བར་སྤྲོ་བ་འཕྲོ་བར་མི་བྱེད་དོ།
།སོ་སོ་ཡང་དག་པར་རིག་པ་བཞི་བསྐྱེད་པར་བྱའོ་ཞེས་བྱ་བར་སྤྲོ་བ་འཕྲོ་བར་མི་བྱེད་དོ།
།བྱམས་པ་ཆེན་པོ་དང་།
སྙིང་རྗེ་ཆེན་པོ་བསྐྱེད་པར་བྱའོ་ཞེས་བྱ་བར་སྤྲོ་བ་འཕྲོ་བར་མི་བྱེད་དོ།
།སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་བསྐྱེད་པར་བྱའོ་ཞེས་བྱ་བར་སྤྲོ་བ་འཕྲོ་བར་མི་བྱེད་དོ།
།རྣམ་པ་ཐམས་ཅད་མཁྱེན་པ་ཉིད་ཐོབ་པར་བྱའོ་ཞེས་བྱ་བར་སྤྲོ་བ་འཕྲོ་བར་མི་བྱེད་དོ།
།བག་ཆགས་ཀྱི་མཚམས་སྦྱོར་བའི་ཉོན་མོངས་པ་ཐམས་ཅད་སྤང་བར་བྱའོ་ཞེས་བྱ་བར་སྤྲོ་བ་འཕྲོ་བར་མི་བྱེད་དོ།
།དེ་ཅིའི་ཕྱིར་ཞེ་ན།
ངོ་བོ་ཉིད་ནི་ངོ་བོ་ཉིད་ལ་འཕྲོ་བར་མི་བྱེད།
དངོས་པོ་མེད་པ་ཡང་དངོས་པོ་མེད་པ་ལ་འཕྲོ་བར་མི་བྱེད་དོ།
།ངོ་བོ་ཉིད་དང་དངོས་པོ་མེད་པ་མ་གཏོགས་པ་ཆོས་གཞན་གང་ཡང་འཕྲོ་བར་བྱེད་པའམ།
གང་ལ་འཕྲོ་བར་བྱ་བ་དེ་ལྟ་བུ་གང་ཡང་མེད་དོ།
།རབ་འབྱོར་དེ་ལྟ་བས་ན་གཟུགས་ནི་སྤྲོར་མེད་པའོ།
།ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་ནི་སྤྲོར་མེད་པའོ།
།སྐྱེ་མཆེད་དང་།
ཁམས་དང་།
རྟེན་ཅིང་འབྲེལ་པར་འབྱུང་བ་ནི་སྤྲོར་མེད་པའོ།
།ཕ་རོལ་ཏུ་ཕྱིན་པ་ཐམས་ཅད་དང་།
སྟོང་པ་ཉིད་ཐམས་ཅད་དང་།
བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་ནི་སྤྲོར་མེད་པའོ།
།འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་དང་།
མཐར་གྱིས་གནས་པའི་སྙོམས་པར་འཇུག་པ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།[^1407K]ཏིང་ངེ་འཛིན་དང་།
གཟུངས་ཀྱི་སྒོ་རྣམས་ནི་སྤྲོར་མེད་པའོ།
།རྒྱུན་དུ་ཞུགས་པའི་འབྲས་བུ་ནི་སྤྲོར་མེད་པའོ།
།ལན་ཅིག་ཕྱིར་འོང་བའི་འབྲས་བུ་དང་།
ཕྱིར་མི་འོང་བའི་འབྲས་བུ་དང་།
དགྲ་བཅོམ་པ་ཉིད་ནི་སྤྲོར་མེད་པའོ།
།རང་བྱང་ཆུབ་ནི་སྤྲོར་མེད་པའོ།
།བྱང་ཆུབ་སེམས་དཔའི་ས་རྣམས་ནི་སྤྲོར་མེད་པའོ།
།བྱང་ཆུབ་སེམས་དཔའི་སྐྱོན་མེད་པ་ནི་སྤྲོར་མེད་པའོ།
།སངས་རྒྱས་ཀྱི་ཞིང་ཡོངས་སུ་དག་པར་བྱ་བ་དང་།
སེམས་ཅན་ཡོངས་སུ་སྨིན་པར་བྱ་བ་ནི་སྤྲོར་མེད་པའོ།
།དེ་བཞིན་གཤེགས་པའི་སྟོབས་བཅུ་ནི་སྤྲོར་མེད་པའོ།
།མི་འཇིགས་པ་དང་།
སོ་སོ་ཡང་དག་པར་རིག་པ་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་ནི་སྤྲོར་མེད་པའོ།
།རྣམ་པ་ཐམས་ཅད་མཁྱེན་པ་ཉིད་ནི་སྤྲོར་མེད་པའོ།
།བག་ཆགས་ཀྱི་མཚམས་སྦྱོར་བའི་ཉོན་མོངས་པ་ཐམས་ཅད་སྤངས་པ་[^1408K]ནི་སྤྲོར་མེད་པའོ།
།རབ་འབྱོར་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོས་སྤྲོར་མེད་པའི་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱད་པར་བྱའོ།
།རབ་འབྱོར་གྱིས་གསོལ་པ།
བཅོམ་ལྡན་འདས་ཇི་ལྟར་གཟུགས་སྤྲོས་པ་མ་མཆིས་པ་ནས་རྣམ་པར་ཤེས་པའི་བར་དུ་སྤྲོས་པ་མ་མཆིས་པ་ལགས།
དེ་བཞིན་དུ་སྦྱར་ཏེ།
ཇི་ལྟར་བྱང་ཆུབ་ཀྱི་བར་དུ་སྤྲོས་པ་མེད་པ་ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་འདི་ལྟར་ཡང་གཟུགས་ལ་ངོ་བོ་ཉིད་མེད་དོ།
།ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་ལ་ངོ་བོ་ཉིད་མེད་དོ།
།སྐྱེ་མཆེད་དང་།
ཁམས་དང་།
རྟེན་ཅིང་འབྲེལ་པར་འབྱུང་བ་ལ་ངོ་བོ་ཉིད་མེད་དོ།
།ཕ་རོལ་ཏུ་ཕྱིན་པ་ཐམས་ཅད་དང་།
སྟོང་པ་ཉིད་ཐམས་ཅད་དང་།
བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་ལ་ངོ་བོ་ཉིད་མེད་དོ།
།འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་མེད་པ་དང[^1409K]།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་བ་བརྒྱད་དང་།
མཐར་གྱིས་གནས་པའི་སྙོམས་པར་འཇུག་པ་དགུ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་རྣམས་ལ་ངོ་བོ་ཉིད་མེད་དོ།
།རྒྱུན་དུ་ཞུགས་པའི་འབྲས་བུ་ལ་ངོ་བོ་ཉིད་མེད་དོ།
།ལན་ཅིག་ཕྱིར་འོང་བའི་འབྲས་བུ་དང་།
ཕྱིར་མི་འོང་བའི་འབྲས་བུ་དང་།
དགྲ་བཅོམ་པ་ཉིད་[^1410K]ལ་ངོ་བོ་ཉིད་མེད་དོ།
།རང་བྱང་ཆུབ་ལ་ངོ་བོ་ཉིད་མེད་དོ།
།བྱང་ཆུབ་སེམས་དཔའི་ས་རྣམས་ལ་ངོ་བོ་ཉིད་མེད་དོ།
།བྱང་ཆུབ་སེམས་དཔའི་སྐྱོན་མེད་པ་ལ་ངོ་བོ་ཉིད་མེད་དོ།
།སངས་རྒྱས་ཀྱི་ཞིང་ཡོངས་སུ་དག་པར་བྱ་བ་དང་།
སེམས་ཅན་ཡོངས་སུ་སྨིན་པར་བྱ་བ་ལ་ངོ་བོ་ཉིད་མེད་དོ།
།དེ་བཞིན་གཤེགས་པའི་སྟོབས་དང་།
མི་འཇིགས་པ་དང་།
སོ་སོ་ཡང་དག་པར་རིག་པ་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་རྣམས་ལ་ངོ་བོ་ཉིད་མེད་དོ།
།རྣམ་པ་ཐམས་ཅད་མཁྱེན་པ་ཉིད་ལ་ངོ་བོ་ཉིད་མེད་དོ།
།གང་ལ་ངོ་བོ་ཉིད་མེད་པ་དེ་ནི་སྤྲོར་མེད་པ་སྟེ།
རབ་འབྱོར་དེའི་ཕྱིར་ན་གཟུགས་དང་།
ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་ནི་སྤྲོར་མེད་པའོ།
།སྐྱེ་མཆེད་དང་།
ཁམས་དང་།
རྟེན་ཅིང་འབྲེལ་པར་འབྱུང་བ་ནི་སྤྲོར་མེད་པའོ།
།ཕ་རོལ་ཏུ་ཕྱིན་པ་ཐམས་ཅད་དང་།
སྟོང་པ་ཉིད་ཐམས་ཅད་དང་།
བྱང་ཆུབ་ཀྱི་ཕྱོགས་ཀྱི་ཆོས་རྣམས་ནི་སྤྲོར་མེད་དོ[^1411K]།
།འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་དང་།
མཐར་གྱིས་གནས་པའི་སྙོམས་པར་འཇུག་པ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་རྣམས་ནི་སྤྲོར་མེད་པའོ།
།རྒྱུན་དུ་ཞུགས་པའི་འབྲས་བུ་དང་།
ལན་ཅིག་ཕྱིར་འོང་བའི་འབྲས་བུ་དང་།
ཕྱིར་མི་འོང་བའི་འབྲས་བུ་དང་།
དགྲ་བཅོམ་པ་ཉིད་ནི་སྤྲོར་མེད་པའོ།
།རང་བྱང་ཆུབ་ནི་སྤྲོར་མེད་པའོ།
།བྱང་ཆུབ་སེམས་དཔའི་ས་རྣམས་ནི་སྤྲོར་མེད་པའོ།
།བྱང་ཆུབ་སེམས་དཔའི་སྐྱོན་མེད་པ་ནི་སྤྲོར་མེད་པའོ།
།སངས་རྒྱས་ཀྱི་ཞིང་ཡོངས་སུ་དག་པར་བྱ་བ་དང་།
སེམས་ཅན་ཡོངས་སུ་སྨིན་པར་བྱ་བ་ནི་སྤྲོར་མེད་པའོ།
།དེ་བཞིན་གཤེགས་པའི་སྟོབས་བཅུ་དང་།
མི་འཇིགས་པ་དང་།
སོ་སོ་ཡང་དག་པར་རིག་པ་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་རྣམས་ནི་སྤྲོར་མེད་པའོ།
།རྣམ་པ་ཐམས་ཅད་མཁྱེན་པ་ཉིད་ནི་སྤྲོར་མེད་པའོ།
།རབ་འབྱོར་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
བྱང་ཆུབ་སེམས་དཔའི་སྐྱོན་མེད་པ་ལ་འཇུག་གོ།
།གསོལ་པ།
བཅོམ་ལྡན་འདས་གལ་ཏེ་དེ་ལྟར་ཆོས་གང་ལ་ཡང་ངོ་བོ་ཉིད་དམིགས་སུ་མ་མཆིས་ན་བྱང་ཆུབ་སེམས་དཔའ་སེམས་དཔའ་ཆེན་པོ་ཉན་ཐོས་ཀྱི་ལམ་མམ།
རང་སངས་རྒྱས་ཀྱི་ལམ་མམ།
ཡང་དག་པར་རྫོགས་པའི་སངས་རྒྱས་ཀྱི་ལམ་མམ་ལམ་གང་གིས་བྱང་ཆུབ་སེམས་དཔའི་སྐྱོན་མ་མཆིས་པར་འཇུག་པར་འགྱུར[^1412K]།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་བྱང་ཆུབ་སེམས་དཔའ་སེམས་དཔའ་ཆེན་པོ་ནི་ཉན་ཐོས་ཀྱི་ལམ་གྱིས་བྱང་ཆུབ་སེམས་དཔའི་སྐྱོན་མེད་པར་མི་འཇུག
།རང་སངས་རྒྱས་ཀྱི་ལམ་གྱིས་བྱང་ཆུབ་སེམས་དཔའི་སྐྱོན་མེད་པར་མི་འཇུག
།རབ་འབྱོར་འདི་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་ནི་ལམ་ཐམས་ཅད་ལ་བསླབས་ཤིང་བྱང་ཆུབ་སེམས་དཔའི་སྐྱོན་མེད་པར་འཇུག་གོ།
།འདི་ལྟ་སྟེ་དཔེར་ན་དགྲ་བཅོམ་པ་ནི་ཆོས་ཐམས་ཅད་ལ་བསླབས་ཤིང་ཡང་དག་པའི་སྐྱོན་མེད་པ་ལ་འཇུག་སྟེ།
ནམ་འབྲས་བུའི་ལམ་མ་གྲུབ་ཀྱི་བར་དུ་འབྲས་བུ་ཐོབ་པར་མི་བྱེད་དོ།
།རབ་འབྱོར་དེ་བཞིན་དུ་བྱང་ཆུབ་སེམས་དཔའ་སེམས་དཔའ་ཆེན་པོ་ཡང་ལམ་ཐམས་ཅད་བསྒྲུབས་ཤིང་བྱང་ཆུབ་སེམས་དཔའི་སྐྱོན་མེད་པར་འཇུག་སྟེ།
ནམ་རྡོ་རྗེ་ལྟ་བུའི་ཏིང་ངེ་འཛིན་མ་ཐོབ་ཀྱི་བར་དུ་རྣམ་པ་ཐམས་ཅད་མཁྱེན་པ་ཉིད་ཐོབ་པར་མི་བྱེད་དོ།
།དེས་ཏིང་ངེ་འཛིན་དེ་ཐོབ་མ་ཐག་ཏུ་སྐད་ཅིག་གཅིག་དང་ལྡན་པའི་ཤེས་རབ་ཀྱིས་རྣམ་པ་ཐམས་ཅད་མཁྱེན་པ་ཉིད་ཐོབ་པར་བྱེད་དོ་ཞེས་བྱ་བ་ནི་ཕྱིན་ཅི་ལོག་ལ་ལོག་པར་རྟོག་པ་ཡིན་ནོ།།
།།གསོལ་པ།
བཅོམ་ལྡན་འདས་གལ་ཏེ་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོས་ལམ་ཐམས་ཅད་ཡོངས་སུ་རྫོགས་པར་བགྱིས་ཏེ།
བྱང་ཆུབ་སེམས་དཔའི་སྐྱོན་མ་མཆིས་པར་འཇུག་པར་བགྱི་ན།
བཅོམ་ལྡན་འདས་འདི་ལྟར་བརྒྱད་པའི་ལམ་ཡང་གཞན།
རྒྱུན་དུ་ཞུགས་པའི་ལམ་ཡང་གཞན།
ལན་ཅིག་ཕྱིར་འོང་བར་ཞུགས་པའི་ལམ་ཡང་གཞན།
ལན་ཅིག་ཕྱིར་འོང་བའི་ལམ་ཡང་གཞན།
ཕྱིར་མི་འོང་བར་ཞུགས་པའི་ལམ་ཡང་གཞན།
ཕྱིར་མི་འོང་བའི་ལམ་ཡང་གཞན།
དགྲ་བཅོམ་པར་ཞུགས་པའི་ལམ་ཡང་གཞན།
དགྲ་བཅོམ་པའི་ལམ་ཡང་གཞན།
རང་སངས་རྒྱས་སུ་ཞུགས་པའི་ལམ་ཡང་གཞན།
རང་སངས་རྒྱས་ཀྱི་ལམ་ཡང་གཞན།
དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀྱི་ལམ་ཡང་གཞན་ཏེ།
བཅོམ་ལྡན་འདས་གལ་ཏེ་ལམ་དེ་དག་གཞན་དང་གཞན་ན།
ཇི་ལྟར་བྱང་ཆུབ་སེམས་དཔའ་སེམས་དཔའ་ཆེན་པོས་ལམ་ཐམས་ཅད་ཡོངས་སུ་རྫོགས་པར་བགྱིས་ཏེ།
བྱང་ཆུབ་སེམས་དཔའི་སྐྱོན་མ་མཆིས་པར་འཇུག་པར་བགྱི།
བཅོམ་ལྡན་འདས་གལ་ཏེ་བྱང་ཆུབ་སེམས་དཔའ་སེམས་དཔའ་ཆེན་པོས་ལམ་ཐམས་ཅད་ཡོངས་སུ་རྫོགས་པར་བགྱིས་ན།
བྱང་ཆུབ་སེམས་དཔའ་སེམས་དཔའ་ཆེན་པོ་དེ་དག་བརྒྱད་པའི་ལམ་བསྒྲུབས་ཤིང་བརྒྱད་པར་མི་འགྱུར་རམ།
མཐོང་བའི་ལམ་བསྒྲུབས་ཤིང་རྒྱུན་དུ་ཞུགས་པར་མི་འགྱུར་རམ།
བསྒོམ་པའི་[^1413K]ལམ་བསྒྲུབས་ཤིང་ལན་ཅིག་ཕྱིར་འོང་བར་ཞུགས་པའམ།
ལན་ཅིག་ཕྱིར་འོང་བར་མི་འགྱུར་རམ།
ཕྱིར་མི་འོང་བར་ཞུགས་པའམ།
ཕྱིར་མི་འོང་བར་མི་འགྱུར་རམ།
དགྲ་བཅོམ་པར་ཞུགས་པའམ།
དགྲ་བཅོམ་པར་མི་འགྱུར་རམ།
རང་སངས་རྒྱས་ཀྱི་ལམ་བསྒྲུབས་ཤིང་རང་སངས་རྒྱས་སུ་མི་འགྱུར་རམ།
བཅོམ་ལྡན་འདས་བྱང་ཆུབ་སེམས་དཔའ་སེམས་དཔའ་ཆེན་པོ་ནི་བརྒྱད་པར་གྱུར་ནས་བྱང་ཆུབ་སེམས་དཔའི་སྐྱོན་མ་མཆིས་པར་འཇུག་པའི་གནས་དང་སྐབས་མ་མཆིས་ཏེ།
དེ་ནི་གནས་མ་ལགས་སོ།
།བྱང་ཆུབ་སེམས་དཔའི་སྐྱོན་མ་མཆིས་པར་མ་ཆུད་པར་ཡང་རྣམ་པ་ཐམས་ཅད་མཁྱེན་པ་ཉིད་ཐོབ་པར་འགྱུར་བའི་གནས་མ་མཆིས།
རྒྱུན་དུ་ཞུགས་པའི་འབྲས་བུ་དང་།
ལན་ཅིག་ཕྱིར་འོང་བའི་འབྲས་བུ་དང་།
ཕྱིར་མི་འོང་བའི་འབྲས་བུ་དང་།
དགྲ་བཅོམ་པ་ཉིད་[^1414K]དང་།
རང་བྱང་ཆུབ་ཐོབ་ནས་བྱང་ཆུབ་སེམས་དཔའི་སྐྱོན་མ་མཆིས་པར་འཇུག་པའི་གནས་མ་མཆིས།
བྱང་ཆུབ་སེམས་དཔའི་སྐྱོན་མ་མཆིས་པར་མ་ཆུད་པར་རྣམ་པ་ཐམས་ཅད་མཁྱེན་པ་ཉིད་ཐོབ་པར་འགྱུར་བའི་གནས་མ་མཆིས་ན་བཅོམ་ལྡན་འདས་དེ་ལྟར་བྱང་ཆུབ་སེམས་དཔའ་སེམས་དཔའ་[^1415K]ཆེན་པོ་ལམ་ཐམས་ཅད་ཡོངས་སུ་རྫོགས་པར་བགྱིས་ཤིང་བྱང་ཆུབ་སེམས་དཔའི་སྐྱོན་མ་མཆིས་པར་འཇུག་པར་འགྱུར་བ་དང་།
བྱང་ཆུབ་སེམས་དཔའི་སྐྱོན་མ་མཆིས་པར་ཆུད་པར་གྱུར་ནས་རྣམ་པ་ཐམས་ཅད་མཁྱེན་པ་ཉིད་ཐོབ་པར་འགྱུར་བ་དང་།
བག་ཆགས་ཀྱི་མཚམས་སྦྱོར་བའི་ཉོན་མོངས་པ་ཐམས་ཅད་ཡོངས་སུ་སྤོང་བར་འགྱུར་བ་ཇི་ལྟར་འཚལ་བར་བགྱི།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་དེ་བཞིན་ནོ།
།དེ་དེ་བཞིན་ཏེ།
བྱང་ཆུབ་སེམས་དཔའ་སེམས་དཔའ་ཆེན་པོ་བརྒྱད་པར་གྱུར་ཏོ[^1416K]།
།རྒྱུན་དུ་ཞུགས་པའི་འབྲས་བུ་ཐོབ་པ་ཐོབ་པ་དང[^1417K]།
ལན་ཅིག་ཕྱིར་འོང་བའི་འབྲས་བུ་དང[^1418K]།
ཕྱིར་མི་འོང་བའི་འབྲས་བུ་ཐོབ་པའམ།
དགྲ་བཅོམ་པ་ཉིད་ཐོབ་པའམ།
རང་བྱང་ཆུབ་ཐོབ་པར་གྱུར་ནས་བྱང་ཆུབ་སེམས་དཔའི་[^1419K]སྐྱོན་མེད་པར་འཇུག་པའི་གནས་དང་སྐབས་མེད་དེ།
དེ་ནི་གནས་མ་ཡིན་ནོ།
།བྱང་ཆུབ་སེམས་དཔའི་སྐྱོན་མེད་པར་མ་ཆུད་པར་ཡང་རྣམ་པ་ཐམས་ཅད་མཁྱེན་པ་ཉིད་ཐོབ་པར་འགྱུར་བའི་གནས་མེད་དོ།
།རབ་འབྱོར་གྱིས་གསོལ་པ།
བཅོམ་ལྡན་འདས་བྱང་ཆུབ་སེམས་དཔའ་སེམས་དཔའ་ཆེན་པོས་ལམ་འདི་སྙེད་མ་ཐོབ་པར་རྣམ་པ་ཐམས་ཅད་མཁྱེན་པ་ཉིད་ཐོབ་པར་ཇི་ལྟར་མི་[^1420K]འགྱུར་ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་འདི་ལ་བྱང་ཆུབ་སེམས་དཔའ་སེམས་དཔའ་[^1421K]ཆེན་པོ་ནི་སེམས་དང་པོ་བསྐྱེད་པ་ནས་ཉེ་བར་བཟུང་སྟེ།
ཕ་རོལ་ཏུ་ཕྱིན་པ་དྲུག་ལ་སྤྱོད་པའི་ཚེ།
ཤེས་པ་དང་མཐོང་བས་ས་བརྒྱད་[^1422K]ལས་ཡོངས་སུ་འདའ་སྟེ།
བརྒྱད་གང་ཞེ་ན།
དཀར་པོ་རྣམ་པར་མཐོང་བའི་ས་དང་།
རིགས་ཀྱི་ས་དང་།
བརྒྱད་པའི་ས་དང་།
མཐོང་བའི་ས་དང་།
བསྲབས་པའི་ས་དང་།
འདོད་ཆགས་དང་བྲལ་བའི་ས་དང་།
བྱས་པ་རྟོགས་པའི་ས་དང་།
རང་སངས་རྒྱས་ཀྱི་ས་སྟེ།
ས་བསྟན་པ་བརྒྱད་པོ་འདི་དག་ལས་[^1423K]ཤེས་པ་དང་མཐོང་བ་ལས་འདས་ནས་ལམ་གྱི་རྣམ་པ་ཤེས་པ་ཉིད་ཀྱིས་བྱང་ཆུབ་སེམས་དཔའི་སྐྱོན་མེད་པར་འཇུག་གོ།
།བྱང་ཆུབ་སེམས་དཔའི་སྐྱོན་མེད་པར་ཞུགས་ནས་རྣམ་པ་ཐམས་ཅད་མཁྱེན་པ་ཉིད་ཀྱི་ཡེ་ཤེས་ཀྱི་[^1424K]བག་ཆགས་ཀྱིས་མཚམས་སྦྱོར་བའི་ཉོན་མོངས་པ་ཐམས་ཅད་རབ་ཏུ་སྤོང་ངོ་།
།དེ་ཅིའི་ཕྱིར་ཞེ་ན།
རབ་འབྱོར་དེ་ལ་བརྒྱད་པའི་ཡེ་ཤེས་དང་སྤོང་བ་གང་ཡིན་པ་དེ་ཡང་བྱང་ཆུབ་སེམས་དཔའ་སེམས་དཔའ་ཆེན་པོའི་བཟོད་པའོ[^1425K]།
།རྒྱུན་དུ་ཞུགས་པའི་ཡེ་ཤེས་དང་སྤོང་བ་གང་ཡིན་པ་དེ་ཡང་བྱང་ཆུབ་སེམས་དཔའ་སེམས་དཔའ་ཆེན་པོའི་བཟོད་པ།
ལན་ཅིག་ཕྱིར་འོང་བའི་ཡེ་ཤེས་དང་སྤོང་བ་གང་ཡིན་པ་དེ་ཡང་བྱང་ཆུབ་སེམས་དཔའ་སེམས་དཔའ་ཆེན་པོའི་བཟོད་པ།
ཕྱིར་མི་འོང་བའི་ཡེ་ཤེས་དང་སྤོང་བ་གང་ཡིན་པ་དེ་ཡང་བྱང་ཆུབ་སེམས་དཔའ་སེམས་དཔའ་ཆེན་པོའི་བཟོད་པ།
དགྲ་བཅོམ་པའི་ཡེ་ཤེས་དང་སྤོང་བ་གང་ཡིན་པ་དེ་ཡང་བྱང་ཆུབ་སེམས་དཔའ་སེམས་དཔའ་ཆེན་པོའི་བཟོད་པ།
རང་སངས་རྒྱས་ཀྱི་ཡེ་ཤེས་དང་[^1426K]སྤོང་བ་གང་ཡིན་པ་དེ་ཡང་བྱང་ཆུབ་སེམས་དཔའ་སེམས་དཔའ་ཆེན་པོའི་བཟོད་པ་སྟེ།
དེ་ལྟ་བས་ན་བྱང་ཆུབ་སེམས་དཔའ་སེམས་དཔའ་ཆེན་པོ་ནི་ཉན་ཐོས་དང་རང་སངས་རྒྱས་ཀྱི་ལམ་ཡོངས་སུ་རྫོགས་པར་བྱས་ཤིང་ལམ་གྱི་རྣམ་པ་ཤེས་པ་ཉིད་ཀྱི་ཡེ་ཤེས་ཀྱིས་བྱང་ཆུབ་སེམས་དཔའི་སྐྱོན་མེད་པར་འཇུག་གོ།
།བྱང་ཆུབ་སེམས་དཔའི་སྐྱོན་མེད་པར་ཞུགས་ནས་རྣམ་པ་ཐམས་ཅད་མཁྱེན་པ་ཉིད་ཀྱི་[^1427K]བག་ཆགས་ཀྱིས་[^1428K]མཚམས་སྦྱོར་བའི་ཉོན་མོངས་པ་ཐམས་ཅད་རབ་ཏུ་སྤོང་ངོ་།
།རབ་འབྱོར་དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་ནི་ལམ་ཐམས་ཅད་ཡོངས་སུ་རྫོགས་པར་བྱས་ནས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་ཤིང་འབྲས་བུ་ལྟར་སེམས་ཅན་ཐམས་ཅད་ཀྱི་ཉེ་བར་འཚོ་བར་འགྱུར་རོ།།
།།བམ་པོ་དྲུག་ཅུ་གཉིས་པ།
གསོལ་པ།
བཅོམ་ལྡན་འདས་གང་ཉན་ཐོས་ཀྱི་ལམ་དང་།
རང་སངས་རྒྱས་ཀྱི་ལམ་དང་།
སངས་རྒྱས་ཀྱི་ལམ་དེ་དག་ལས་ལམ་གྱི་རྣམ་པ་ཤེས་པ་ཉིད་ཀྱི་ལམ་གང་ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་བྱང་ཆུབ་སེམས་དཔའ་སེམས་དཔའ་ཆེན་པོས་ལམ་གྱི་རྣམ་པ་ཤེས་པ་ཉིད་རྣམ་པར་དག་པར་བསྒྲུབ་པར་བྱ་སྟེ།
དེ་ལ་ལམ་གྱི་རྣམ་པ་ཤེས་པ་ཉིད་རྣམ་པར་དག་པ་ནི་འདི་ཡིན་ཏེ།
རྣམ་པ་གང་དང་གང་དག་[^1429K]དང་རྟགས་གང་དང་གང་དག་[^1430K]དང་།
མཚན་མ་གང་དང་གང་གིས་ལམ་དུ་བརྗོད་པའི་རྣམ་པ་དེ་དག་དང་།
རྟགས་དེ་དག་དང་།
མཚན་མ་དེ་དག་བྱང་ཆུབ་སེམས་དཔའ་སེམས་དཔའ་ཆེན་པོས་མངོན་པར་རྫོགས་པར་འཚང་རྒྱ་བར་བྱ་བ་དང་།
མངོན་པར་རྫོགས་པར་སངས་རྒྱས་ནས་ཅི་ནས་ཀྱང་གཞན་གྱིས་ཤེས་པར་འགྱུར་བ་དང་།
གཞན་འདུལ་བའི་[^1431K]དོན་དུ་གཞན་ལ་བརྗོད་པ་དང་།
བསྟན་པ་དང་།
བཤད་པ་དང་།
གདགས་པ་དང་།
རྣམ་པར་དགོད་པ་སྟེ།
དེ་ལ་བྱང་ཆུབ་སེམས་དཔའ་སེམས་དཔའ་ཆེན་པོས་སྒྲ་བརྙན་ལྟ་བུར་ཤེས་པར་བྱ་བའི་དོན་དུ་སྒྲ་སྐད་དང་བརྡར་བྱས་པ་གང་གིས་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་སུ་གོ་བར་འགྱུར་བ་དེ་ལྟ་བུའི་སྒྲ་སྐད་དང་།
བརྡ་ཐམས་ཅད་བརྗོད་པར་བྱ།
ཡོངས་སུ་གཟུང་བར་[^1432K]བྱ་སྟེ།
རབ་འབྱོར་རྣམ་གྲངས་དེས་ཀྱང་བྱང་ཆུབ་སེམས་དཔའ་སེམས་དཔའ་ཆེན་པོས་ལམ་ཐམས་ཅད་ཡོངས་སུ་རྫོགས་པར་བྱའོ།
།ལམ་ཐམས་ཅད་ཤེས་པ་ཉིད་ཡོངས་སུ་རྫོགས་པར་བྱས་ནས་སེམས་ཅན་ཐམས་ཅད་ཀྱི་བསམ་པ་རིག་པར་བྱ་སྟེ།
སེམས་ཅན་དམྱལ་བ་པའི་སེམས་ཅན་རྣམས་ཀྱི་སེམས་ཅན་དམྱལ་བའི་ལམ་ཤེས་པར་བྱའོ།
།རྒྱུ་ཤེས་པར་བྱའོ།
།འབྲས་བུ་ཤེས་པར་བྱ་སྟེ།
སེམས་ཅན་དམྱལ་བའི་ལམ་དེ་ལས་བཟློག་པར་བྱ་ཞིང་རྒྱུ་ལས་ཀྱང་བཟློག་པར་བྱའོ།
།འབྲས་བུ་ལས་ཀྱང་བཟློག་པར་བྱའོ།
།བྱོལ་སོང་གི་སྐྱེ་གནས་ཀྱི་སེམས་ཅན་རྣམས་ཀྱི་བྱོལ་སོང་གི་སྐྱེ་གནས་ཀྱི་ལམ་ཤེས་པར་བྱ[^1433K]།
རྒྱུ་ཤེས་པར་བྱ།
འབྲས་བུ་ཤེས་པར་བྱ་སྟེ།
བྱོལ་སོང་གི་སྐྱེ་གནས་ཀྱི་ལམ་དེ་ལས་བཟློག་པར་བྱ་ཞིང་རྒྱུ་ལས་ཀྱང་བཟློག་པར་བྱའོ།
།འབྲས་བུ་ལས་ཀྱང་[^1434K]བཟློག་པར་བྱའོ།
།གཤིན་རྗེའི་འཇིག་རྟེན་གྱི་སེམས་ཅན་རྣམས་ཀྱི་གཤིན་རྗེའི་འཇིག་རྟེན་གྱི་ལམ་ཤེས་པར་བྱ།
རྒྱུ་ཤེས་པར་བྱ།
འབྲས་བུ་ཤེས་པར་བྱ་སྟེ།
གཤིན་རྗེའི་འཇིག་རྟེན་གྱི་ལམ་དེ་ལས་ཀྱང་བཟློག་པར་བྱ་ཞིང་རྒྱུ་ལས་ཀྱང་བཟློག་པར་བྱའོ།
།འབྲས་བུ་ལས་ཀྱང་བཟློག་པར་བྱའོ།
།མི་འམ་ཅི་དང་།
ལྟོ་འཕྱེ་ཆེན་པོ་དང་།
ཀླུ་དང་།
གནོད་སྦྱིན་དང་།
སྲིན་པོ་དང་།
ལྷ་མ་ཡིན་དང་།
ནམ་མཁའ་ལྡིང་དང་།
གསང་བ་པ་དང་།
རིག་པ་འཛིན་པ་དང་།
གྲུབ་པ་དང་།
སྒྲུབ་པར་བྱེད་པ་རྣམས་ཀྱི་[^1435K]ལམ་ཤེས་པར་བྱ།
རྒྱུ་ཤེས་པར་བྱ།
འབྲས་བུ་ཤེས་པར་བྱའོ།
།རྒྱལ་ཆེན་བཞིའི་རིགས་[^1436K]ཀྱི་ལྷ་རྣམས་དང་།
སུམ་ཅུ་རྩ་གསུམ་གྱི་ལྷ་རྣམས་དང་།
འཐབ་བྲལ་གྱི་ལྷ་རྣམས་དང་།
དགའ་ལྡན་གྱི་ལྷ་རྣམས་དང་།
འཕྲུལ་དགའི་ལྷ་རྣམས་དང་།
གཞན་འཕྲུལ་དབང་བྱེད་ཀྱི་ལྷ་རྣམས་ཀྱི་ལམ་ཤེས་པར་བྱ།
རྒྱུ་ཤེས་པར་བྱ།
འབྲས་བུ་ཤེས་པར་བྱ[^1437K]།
ཚངས་རིས་ཀྱི་ལྷ་རྣམས་དང་།
ཚངས་པ་མདུན་ན་འདོན་གྱི་ལྷ་རྣམས་དང་།
ཚངས་འཁོར་བའི་ལྷ་[^1438K]རྣམས་དང་།
ཚངས་ཆེན་གྱི་ལྷ་རྣམས་ཀྱི་ལམ་ཤེས་པར་བྱ།
རྒྱུ་ཤེས་པར་བྱ།
འབྲས་བུ་ཤེས་པར་བྱའོ།
།འོད་ཆུང་གི་ལྷ་རྣམས་དང་།
ཚད་མེད་འོད་ཀྱི་ལྷ་རྣམས་དང་།
འོད་གསལ་གྱི་ལྷ་རྣམས་ཀྱི་ལམ་ཤེས་པར་བྱ།
རྒྱུ་ཤེས་པར་བྱ།
འབྲས་བུ་ཤེས་པར་བྱའོ།
།དགེ་ཆུང་གི་ལྷ་རྣམས་དང་།
ཚད་མེད་དགེ་བའི་ལྷ་རྣམས་དང་།
དགེ་རྒྱས་གྱི་(ཀྱི་)ལྷ་རྣམས་ཀྱི་ལམ་ཤེས་པར་བྱ།
རྒྱུ་ཤེས་པར་བྱ།
འབྲས་བུ་ཤེས་པར་བྱའོ།
།སྤྲིན་མེད་ཀྱི་ལྷ་རྣམས་དང་།
བསོད་ནམས་སྐྱེས་ཀྱི་ལྷ་རྣམས་དང་།
འབྲས་བུ་ཆེ་བའི་ལྷ་རྣམས་དང་།
འདུ་ཤེས་མེད་པའི་སེམས་ཅན་གྱི་ལྷ་རྣམས་ཀྱི་ལམ་ཤེས་པར་བྱ།
རྒྱུ་ཤེས་པར་བྱ།
འབྲས་བུ་ཤེས་པར་བྱའོ།
།མི་སྤོང་བའི་ལྷ་རྣམས་དང་།
མི་གདུང་བའི་ལྷ་རྣམས་དང་།
ལེགས་མཐོང་གི་ལྷ་རྣམས་དང་།
རབ་ལྟའི་ལྷ་རྣམས་དང་།
འོག་མིན་གྱི་ལྷ་རྣམས་ཀྱི་ལམ་ཤེས་པར་བྱ།རྒྱུ་ཤེས་པར་བྱ།
འབྲས་བུ་ཤེས་པར་བྱའོ།
།ནམ་མཁའ་མཐའ་ཡས་སྐྱེ་མཆེད་ཀྱི་ལྷ་རྣམས་དང་།
རྣམ་ཤེས་མཐའ་ཡས་སྐྱེ་མཆེད་ཀྱི་ལྷ་རྣམས་དང་།
ཅུང་ཟད་མེད་པའི་སྐྱེ་མཆེད་ཀྱི་ལྷ་རྣམས་དང་།
འདུ་ཤེས་མེད་འདུ་ཤེས་མེད་མིན་སྐྱེ་མཆེད་ཀྱི་ལྷ་རྣམས་ཀྱི་ལམ་ཤེས་པར་བྱ།
རྒྱུ་ཤེས་པར་བྱ།
འབྲས་བུ་ཤེས་པར་བྱའོ།
།དྲན་པ་ཉེ་བར་གཞག་པ་བཞི་ཤེས་པར་བྱའོ།
།ཡང་དག་པར་སྤོང་བ་བཞི་དང་།
རྫུ་འཕྲུལ་གྱི་རྐང་པ་བཞི་དང་།
དབང་པོ་ལྔ་དང་།
སྟོབས་ལྔ་དང་།
བྱང་ཆུབ་ཀྱི་ཡན་ལག་བདུན་དང་།
འཕགས་པའི་ལམ་ཡན་ལག་བརྒྱད་པ་ཤེས་པར་བྱའོ།
།རྣམ་པར་ཐར་པའི་སྒོ་གསུམ་དང་།
བསམ་གཏན་བཞི་དང་།
ཚད་མེད་པ་བཞི་དང་།
གཟུགས་མེད་པའི་སྙོམས་པར་འཇུག་པ་བཞི་དང་།
རྣམ་པར་ཐར་པ་བརྒྱད་དང་།
མཐར་གྱིས་གནས་པའི་སྙོམས་པར་འཇུག་པ་དགུ་ཤེས་པར་བྱའོ།
།དེ་བཞིན་གཤེགས་པའི་སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་ཤེས་པར་བྱའོ།
།ལམ་དེ་དག་གིས་ཀྱང་[^1439K]སེམས་ཅན་གང་རྒྱུན་དུ་ཞུགས་པའི་འབྲས་བུ་ལ་དགོད་པར་བྱ་བ་དེ་དག་ནི་རྒྱུན་དུ་ཞུགས་པའི་འབྲས་བུ་ལ་དགོད།
ལན་ཅིག་ཕྱིར་འོང་བའི་འབྲས་བུ་ལ་དགོད་པར་བྱ་བ་དེ་དག་ནི་ལན་ཅིག་ཕྱིར་འོང་བའི་འབྲས་བུ་ལ་དགོད།
གང་ཕྱིར་མི་འོང་བའི་འབྲས་བུ་ལ་དགོད་པར་བྱ་བ་དེ་དག་ནི་ཕྱིར་མི་འོང་བའི་འབྲས་བུ་ལ་དགོད།
གང་དགྲ་བཅོམ་པ་ཉིད་ལ་དགོད་པར་བྱ་བ་དེ་དག་ནི་དགྲ་བཅོམ་པ་ཉིད་ལ་དགོད།
གང་རང་བྱང་ཆུབ་ལ་དགོད་པར་བྱ་བ་དེ་དག་ནི་རང་བྱང་ཆུབ་ལ་དགོད་དེ།
གང་བྱང་ཆུབ་ལ་དགོད་པར་བྱ་བ་དེ་དག་[^1440K]ནི་བྱང་ཆུབ་ལ་དགོད་དོ།
།རབ་འབྱོར་འདི་ནི་བྱང་ཆུབ་སེམས་དཔའ་སེམས་དཔའ་ཆེན་པོའི་ལམ་གྱི་རྣམ་པ་[^1441K]ཤེས་པ་ཉིད་དོ།
།དེ་དག་ལ་བསླབས་ཤིང་བྱང་ཆུབ་སེམས་དཔའ་སེམས་དཔའ་ཆེན་པོ་སེམས་ཅན་རྣམས་ཀྱི་བསམ་པ་ལ་འཇུག་གོ།
།སེམས་ཅན་རྣམས་ཀྱི་བསམ་པ་ལ་ཞུགས་ནས་དེ་བཞིན་ཉིད་དུ་ཆོས་སྟོན་ཏོ།
།དེས་ཆོས་བསྟན་པ་དེ་ཡང་འབྲས་བུ་མེད་པར་མི་འགྱུར་རོ།
།དེ་ཅིའི་ཕྱིར་ཞེ་ན།
དེ་ནི་འདི་ལྟར་དེས་སྐྱེས་པའི་དབང་པོ་ཤིན་ཏུ་ཤེས་པར་བྱ་བའི་ཕྱིར་ཏེ།
དེ་ནི་སེམས་ཅན་རྣམས་ཀྱི་ལམ་དང་།
ལམ་མ་ཡིན་པ་དང་།
འཆི་འཕོ་བ་དང་།
སྐྱེ་བ་ཡང་རབ་ཏུ་ཤེས་སོ།
།རབ་འབྱོར་བྱང་ཆུབ་སེམས་དཔའ་སེམས་དཔའ་ཆེན་པོས་ཤེས་རབ་ཀྱི་ཕ་རོལ་ཏུ་ཕྱིན་པ་ལ་དེ་ལྟར་སྤྱད་པར་བྱ་སྟེ།
ཤེས་རབ་ཀྱི་ཕ་རོལ་ཏུ་ཕྱིན་པ་འདིར་[^1442K]ནི་བྱང་ཆུབ་ཀྱི་ཕྱོགས་གང་ལ་བྱང་ཆུབ་སེམས་དཔའ་སེམས་དཔའ་ཆེན་པོས་བསླབ་པར་བྱ་བའམ།
ཉན་ཐོས་ཀྱིས་བསླབ་པར་བྱ་བའམ།
རང་སངས་རྒྱས་ཀྱིས་བསླབ་པར་བྱ་བའི་ཆོས་གང་ཡང་མ་འདུས་པ་མེད་དོ།
།གསོལ་པ།
བཅོམ་ལྡན་འདས་གལ་ཏེ་དེ་ལྟར་བྱང་ཆུབ་ཀྱི་ཕྱོགས་ཀྱི་ཆོས་གང་ལགས་པ་དང་།
བྱང་ཆུབ་ཀྱི་བར་གང་ལགས་པའི་ཆོས་དེ་དག་ཐམས་ཅད་[^1443K]ལྡན་པའང་མ་ལགས་མི་ལྡན་པའང་མ་ལགས།
གཟུགས་མ་མཆིས།
བསྟན་དུ་མ་མཆིས[^1444K]།
ཐོགས་པ་མ་མཆིས་པ་སྟེ།
འདི་ལྟར་མཚན་ཉིད་མ་མཆིས་པར་མཚན་ཉིད་གཅིག་ན།
ཇི་ལྟར་བྱང་ཆུབ་ཀྱི་ཕྱོགས་ཀྱི་ཆོས་རྣམས་བྱང་ཆུབ་[^1445K]སྒྲུབ་པར་འགྱུར་བ་ལགས།
བཅོམ་ལྡན་འདས་ལྡན་པ་ཡང་མ་ལགས།
མི་ལྡན་པ་ཡང་མ་ལགས་ལ།
[^1446K]གཟུགས་མ་མཆིས་ཤིང་བསྟན་དུ་མ་མཆིས།
ཐོགས་པ་མ་མཆིས་པ་འདི་ལྟར་མཚན་ཉིད་མ་མཆིས་པར་མཚན་ཉིད་གཅིག་པ་ནི་ཆོས་གང་ལ་ཡང་སྒྲུབ་པའམ་འཇིག་པར་བགྱིད་པ་མ་མཆིས་སོ།
།བཅོམ་ལྡན་འདས་འདི་ལྟ་སྟེ་དཔེར་ན།
ནམ་མཁའ་ནི་ཆོས་གང་ལ་ཡང་[^1447K]སྒྲུབ་པའམ་འཇིག་པར་མི་བགྱིད་དོ།
།བཅོམ་ལྡན་འདས་དེ་བཞིན་དུ་རང་གི་མཚན་ཉིད་ཀྱིས་སྟོང་པའི་ཆོས་ནི་ཆོས་གང་ལ་ཡང་སྒྲུབ་པའམ་འཇིག་པར་བགྱིད་པ་མ་མཆིས་སོ།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་དེ་བཞིན་ནོ།
།དེ་དེ་བཞིན་ཏེ།
རང་གི་མཚན་ཉིད་ཀྱིས་སྟོང་པའི་ཆོས་ནི་ཆོས་གང་ལ་ཡང་སྒྲུབ་པའམ་འཇིག་པར་བྱེད་པ་[^1448K]མེད་དོ།
།རབ་འབྱོར་སེམས་ཅན་གང་རང་གི་མཚན་ཉིད་ཀྱིས་སྟོང་པའི་ཆོས་མི་ཤེས་པ་དེ་དག་གི་དོན་དུ་འདི་སྐད་དུ་འདི་དག་ནི་བྱང་ཆུབ་ཀྱི་ཕྱོགས་ཀྱི་ཆོས་བྱང་ཆུབ་ཐོབ་པར་བྱེད་པའོ་ཞེས་བཤད་དོ་[^1449K]ཞེས་བྱ་བ་ནི་ལམ་ལ་ལོག་པར་རྟོག་པ་ཡིན་ནོ།།
།།རབ་འབྱོར་འོན་ཀྱང་འདི་ལྟར་གཟུགས་གང་ཡིན་པ་དང་།
ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་གང་ཡིན་པ་དང་།
སྐྱེ་མཆེད་དང་།
ཁམས་དང་།
རྟེན་ཅིང་འབྲེལ་པར་འབྱུང་བ་གང་ཡིན་པ་དང་།
སྦྱིན་པའི་ཕ་རོལ་ཏུ་ཕྱིན་པ་གང་ཡིན་པ་དང་།
ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་།
བཟོད་པའི་ཕ་རོལ་ཏུ་ཕྱིན་པ་དང་།
བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་།
བསམ་གཏན་གྱི་ཕ་རོལ་ཏུ་ཕྱིན་པ་དང་།
ཤེས་རབ་ཀྱི་ཕ་རོལ་ཏུ་ཕྱིན་པ་གང་ཡིན་པ་དང་།
ནང་སྟོང་པ་ཉིད་གང་ཡིན་པ་དང་།
ཕྱི་སྟོང་པ་ཉིད་གང་ཡིན་པ་དང་།
ཕྱི་ནང་སྟོང་པ་ཉིད་གང་ཡིན་པ་དང་།
དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་བར་དུ་གང་ཡིན་པ་དང་།
བསམ་གཏན་དང་པོ་གང་ཡིན་པ་དང་།
བསམ་གཏན་གཉིས་པ་དང་།
བསམ་གཏན་གསུམ་པ་དང་།
བསམ་གཏན་བཞི་པ་གང་ཡིན་པ་དང་།
བྱམས་པ་གང་ཡིན་པ་དང་།
སྙིང་རྗེ་གང་ཡིན་པ་དང་།
དགའ་བ་དང་།
བཏང་སྙོམས་ལ་སྙོམས་པར་འཇུག་པ་གང་ཡིན་པ་དང་།
ནམ་མཁའ་མཐའ་ཡས་སྐྱེ་མཆེད་ཀྱི་སྙོམས་པར་འཇུག་པ་གང་ཡིན་པ་དང་།
རྣམ་ཤེས་མཐའ་ཡས་སྐྱེ་མཆེད་ཀྱི་སྙོམས་པར་འཇུག་པ་དང་།
ཅུང་ཟད་མེད་པའི་སྐྱེ་མཆེད་ཀྱི་སྙོམས་པར་འཇུག་པ་དང་།
འདུ་ཤེས་མེད་འདུ་ཤེས་མེད་མིན་གྱི་སྐྱེ་མཆེད་ཀྱི་སྙོམས་པར་འཇུག་པ་གང་ཡིན་པ་དང་།
དྲན་པ་ཉེ་བར་གཞག་པ་གང་ཡིན་པ་དང་།
ཡང་དག་པར་སྤོང་བ་དང་།
རྫུ་འཕྲུལ་གྱི་རྐང་པ་དང་།
དབང་པོ་དང་།
སྟོབས་དང་།
བྱང་ཆུབ་ཀྱི་ཡན་ལག་དང་།
འཕགས་པའི་ལམ་ཡན་ལག་[^1450K]བརྒྱད་པ་གང་ཡིན་པ་དང་།
འཕགས་པའི་བདེན་པ་དང་།
བསམ་གཏན་དང་།
རྣམ་པར་ཐར་པའི་སྒོ་གསུམ་དང་།
རྣམ་པར་ཐར་པ་བརྒྱད་དང་།
མཐར་གྱིས་གནས་པའི་སྙོམས་པར་འཇུག་པ་དགུ་དང་།
ཏིང་ངེ་འཛིན་རྣམས་དང་།
གཟུངས་ཀྱི་སྒོ་རྣམས་གང་ཡིན་པ་དང་།
དེ་བཞིན་གཤེགས་པའི་སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་གང་ཡིན་པ་དང་།
རྣམ་པ་ཐམས་ཅད་མཁྱེན་པ་ཉིད་ཀྱི་བར་གང་ཡིན་པའི་ཆོས་དེ་དག་ཐམས་ཅད་ནི་ཆོས་འདུལ་བ་འདི་ལ་ལྡན་པའང་མ་ཡིན།
མི་ལྡན་པའང་མ་ཡིན།
གཟུགས་མེད་པ།
བསྟན་དུ་མེད་པ།
ཐོགས་པ་མེད་པ།
མཚན་ཉིད་གཅིག་པ་སྟེ།
འདི་ལྟར་མཚན་ཉིད་མེད་ཀྱང་དེ་དག་དེ་བཞིན་གཤེགས་པས་སེམས་ཅན་རྣམས་གཟུད་པར་[^1451K]བྱ་བའི་དོན་དུ་འཇིག་རྟེན་གྱི་ཐ་སྙད་ཀྱིས་དེ་སྐད་དུ་བརྗོད་དེ[^1452K]།
དོན་དམ་པར་ནི་མ་ཡིན་ནོ།
།དེ་དག་ཐམས་ཅད་ལ་བྱང་ཆུབ་སེམས་དཔའ་སེམས་དཔའ་ཆེན་པོས་ཤེས་པ་དང་མཐོང་བས་བསླབ་པར་བྱ་སྟེ།
ཇི་ལྟ་བ་དེ་བཞིན་དུ་ཤེས་པ་དང་མཐོང་བས་བསླབས་ནས་ཆོས་ལ་ལ་ནི་མངོན་དུ་བྱའི།
ལ་ལ་ནི་མངོན་དུ་མི་བྱའོ།
།དེ་ལ་བྱང་ཆུབ་སེམས་དཔའ་སེམས་དཔའ་ཆེན་པོས་ཆོས་གང་ནི་ཤེས་པ་དང་མཐོང་བས་བསླབས་ཏེ་མངོན་དུ་བྱ།
ཆོས་གང་ནི་མངོན་དུ་མི་བྱ་ཞེ་ན།
ཉན་ཐོས་དང་རང་སངས་རྒྱས་ཀྱི་ཆོས་རྣམས་ནི་ཤེས་པ་དང་མཐོང་བས་བསླབས་ཏེ་མངོན་དུ་མི་བྱའོ།
།རྣམ་པ་ཐམས་ཅད་མཁྱེན་པ་ཉིད་ཀྱི་[^1453K]ཡེ་ཤེས་ཀྱིས་ཆོས་ཐམས་ཅད་རྣམ་པ་ཐམས་ཅད་དུ་མངོན་དུ་བྱ་སྟེ།
རབ་འབྱོར་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོས་འཕགས་པའི་ཆོས་དང་འདུལ་བ་འདིར་ཤེས་རབ་ཀྱི་ཕ་རོལ་ཏུ་ཕྱིན་པ་ལ་བསླབ་པར་བྱའོ།
།གསོལ་པ།
བཅོམ་ལྡན་འདས་འཕགས་པའི་ཆོས་དང་འདུལ་བ་འཕགས་པའི་ཆོས་དང་འདུལ་བ་ཞེས་བགྱི་བ་དེ་ཇི་ཙམ་གྱིས་ན་འཕགས་པའི་ཆོས་[^1454K]འདུལ་བ་ཞེས་བགྱི་བ།
[^1455K]བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་འདི་ལ་ཉན་ཐོས་རྣམས་དང་།
རང་སངས་རྒྱས་རྣམས་དང་།
བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་དང་།
དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ནི་འདོད་ཆགས་དང་ལྡན་པ་ཡང་མ་ཡིན།
བྲལ་བ་ཡང་མ་ཡིན།
ཞེ་སྡང་དང་ལྡན་པ་ཡང་མ་ཡིན།
བྲལ་བ་ཡང་མ་ཡིན།
གཏི་མུག་དང་ལྡན་པ་ཡང་མ་ཡིན།
བྲལ་བ་ཡང་མ་ཡིན།
འཇིག་ཆོགས་(ཚོགས་)སུ་ལྟ་བ་དང་ལྡན་པ་ཡང་མ་ཡིན།
བྲལ་བ་ཡང་མ་ཡིན།
ཐེ་ཚོམ་དང་ལྡན་པ་ཡང་མ་ཡིན།
བྲལ་བ་ཡང་མ་ཡིན།
ཚུལ་ཁྲིམས་དང་བརྟུལ་ཞུགས་སྙེམས་པ་དང་ལྡན་པ་ཡང་མ་ཡིན།
བྲལ་བ་ཡང་མ་ཡིན།
འདོད་པའི་འདོད་ཆགས་དང་གནོད་སེམས་དང་ལྡན་པ་ཡང་མ་ཡིན།
བྲལ་བ་ཡང་མ་ཡིན།
གཟུགས་དང་གཟུགས་མེད་པའི་འདོད་ཆགས་དང་ལྡན་པ་ཡང་མ་ཡིན།
བྲལ་བ་ཡང་མ་ཡིན།
མ་རིག་པ་དང་ལྡན་པ་ཡང་[^1456K]མ་ཡིན།
བྲལ་བ་ཡང་མ་ཡིན།
ང་རྒྱལ་དང་རྒོད་པ་དང་ལྡན་པ་ཡང་མ་ཡིན།
བྲལ་བ་ཡང་མ་ཡིན།
བསམ་གཏན་དང་པོ་དང་ལྡན་པ་ཡང་མ་ཡིན།
བྲལ་བ་ཡང་མ་ཡིན།
བསམ་གཏན་གཉིས་པ་དང་ལྡན་པ་ཡང་མ་ཡིན།
བྲལ་བ་ཡང་མ་ཡིན།
བསམ་གཏན་གསུམ་པ་དང་ལྡན་པ་ཡང་མ་ཡིན།
བྲལ་བ་ཡང་མ་ཡིན།
བསམ་གཏན་བཞི་པ་དང་ལྡན་པ་ཡང་མ་ཡིན།
བྲལ་བ་ཡང་མ་ཡིན།
བྱམས་པ་དང་ལྡན་པ་ཡང་མ་ཡིན།
བྲལ་བ་ཡང་མ་ཡིན།
སྙིང་རྗེ་དང་ལྡན་པ་ཡང་མ་ཡིན།
བྲལ་བ་ཡང་མ་ཡིན།
དགའ་བ་དང་ལྡན་པ་ཡང་མ་ཡིན།
བྲལ་བ་ཡང་མ་ཡིན།
བཏང་སྙོམས་དང་ལྡན་པ་ཡང་མ་ཡིན།
བྲལ་བ་ཡང་མ་ཡིན།
ནམ་མཁའ་མཐའ་ཡས་སྐྱེ་མཆེད་ཀྱི་སྙོམས་པར་འཇུག་པ་དང་ལྡན་པ་ཡང་མ་ཡིན།
བྲལ་བ་ཡང་མ་ཡིན།
རྣམ་ཤེས་མཐའ་ཡས་སྐྱེ་མཆེད་ཀྱི་སྙོམས་པར་འཇུག་པ་དང་ལྡན་པ་ཡང་མ་ཡིན།
བྲལ་བ་ཡང་མ་ཡིན།
ཅུང་ཟད་མེད་པའི་སྐྱེ་མཆེད་ཀྱི་སྙོམས་པར་འཇུག་པ་དང་།
འདུ་ཤེས་མེད་འདུ་ཤེས་མེད་མིན་སྐྱེ་མཆེད་ལ་སྙོམས་པར་འཇུག་པ་དང་ལྡན་པ་ཡང་མ་ཡིན།
བྲལ་བ་ཡང་མ་ཡིན།
དྲན་པ་ཉེ་བར་གཞག་པ་དང་།
ཡང་དག་པར་སྤོང་བ་དང་།
རྫུ་འཕྲུལ་གྱི་རྐང་པ་དང་།
དབང་པོ་དང་།
སྟོབས་དང་།
བྱང་ཆུབ་ཀྱི་ཡན་ལག་དང་།
འཕགས་པའི་ལམ་ཡན་ལག་བརྒྱད་པ་དང་ལྡན་པ་ཡང་མ་ཡིན།
བྲལ་བ་ཡང་མ་ཡིན།
འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་དང་།
མཐར་གྱིས་གནས་པའི་སྙོམས་པར་འཇུག་པ་དང་།
རྣམ་པར་ཐར་པའི་སྒོ་སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་རྣམས་དང་ལྡན་པ་ཡང་མ་ཡིན།
བྲལ་བ་ཡང་མ་ཡིན།
དེ་བཞིན་གཤེགས་པའི་སྟོབས་དང་།
མི་འཇིགས་པ་དང་།
སོ་སོ་ཡང་དག་པར་རིག་པ་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་དང་ལྡན་པ་ཡང་མ་ཡིན།
བྲལ་བ་ཡང་མ་ཡིན།
འདུས་བྱས་ཀྱི་ཁམས་དང་འདུས་མ་བྱས་ཀྱི་ཁམས་དང་ལྡན་པ་ཡང་མ་ཡིན།
བྲལ་བ་ཡང་མ་ཡིན་པས།
[^1457K]དེའི་ཕྱིར་དེ་དག་ནི་འཕགས་པ་ཞེས་བྱ་སྟེ།
འདི་ནི་དེ་དག་གི་ཆོས་འདུལ་བ་ཡིན་པས་དེའི་ཕྱིར་འཕགས་པའི་ཆོས་འདུལ་བ་ཞེས་བྱའོ།
།དེ་ཅིའི་ཕྱིར་ཞེ་ན།
དེ་ནི་འདི་ལྟར་ཆོས་དེ་དག་ཐམས་ཅད་ནི་[^1458K]གཟུགས་མེད་པ།
བསྟན་དུ་མེད་པ།
ཐོགས་པ་[^1459K]མེད་པ།
མཚན་ཉིད་གཅིག་པ།
འདི་ལྟར་མཚན་ཉིད་མེད་པ་སྟེ།
དེ་དག་ནི་གཟུགས་མེད་པ།
གཟུགས་མེད་པ་དང་ལྡན་པ་ཡང་མ་ཡིན།
བྲལ་བ་ཡང་མ་ཡིན་ནོ།
།མེད་པ་དང་།བསྟན་དུ་[^1460K]མེད་པར་ལྡན་པ་ཡང་མ་ཡིན་བྲལ་བ་ཡང་མ་ཡིན་ནོ།
།ཐོགས་པ་མེད་པ་དང་།
ཐོགས་པ་མེད་པར་ལྡན་པ་ཡང་མ་ཡིན་བྲལ་བ་ཡང་མ་ཡིན་ནོ།
།མཚན་ཉིད་མེད་པ་དང་མཚན་ཉིད་མེད་པར་ལྡན་པ་ཡང་མ་ཡིན་བྲལ་བ་ཡང་མ་ཡིན་ནོ་ཞེས་བྱ་བ་ནི་མི་མཐུན་པའི་ཕྱོགས་དང་གཉེན་པོའི་ཕྱོགས་ལ་ལོག་པར་རྟོག་པ་[^1461K]ཡིན་ནོ།།
།།རབ་འབྱོར་འདི་ནི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་གཟུགས་མེད་པ།
བསྟན་དུ་མེད་པ།
ཐོགས་པ་མེད་པ།
མཚན་ཉིད་མེད་པ།
མཚན་ཉིད་གཅིག་པའི་ཕ་རོལ་ཏུ་ཕྱིན་པ་སྟེ།
དེ་ལ་བྱང་ཆུབ་སེམས་དཔའ་སེམས་དཔའ་ཆེན་པོས་བསླབ་པར་བྱའོ།
།དེས་དེ་ལ་བསླབས་ནས་ཆོས་ཀྱི་མཚན་ཉིད་གང་ཡང་དམིགས་པར་མི་འགྱུར་རོ།
།རབ་འབྱོར་གྱིས་གསོལ་པ།
བཅོམ་ལྡན་འདས་འོ་ན་གཟུགས་ཀྱི་མཚན་ཉིད་ལ་བསླབ་པར་མི་བགྱིའམ།
ཚོར་བ་དང་།
འདུ་ཤེས་དང་།
འདུ་བྱེད་[^1462K]དང་།
རྣམ་པར་ཤེས་པའི་མཚན་ཉིད་ལ་བསླབ་པར་མི་བགྱིའམ།
སྐྱེ་མཆེད་དང་།
ཁམས་དང་།
རྟེན་ཅིང་འབྲེལ་པར་འབྱུང་བའི་མཚན་ཉིད་ལ་བསླབ་པར་མི་བགྱིའམ།
སྦྱིན་པའི་ཕ་རོལ་ཏུ་ཕྱིན་པའི་མཚན་ཉིད་ལ་བསླབ་པར་མི་བགྱིའམ།
ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་།
བཟོད་པའི་ཕ་རོལ་ཏུ་ཕྱིན་པ་དང་།
བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་།
བསམ་གཏན་གྱི་ཕ་རོལ་ཏུ་ཕྱིན་པ་དང་།
ཤེས་རབ་ཀྱི་ཕ་རོལ་ཏུ་ཕྱིན་པའི་མཚན་ཉིད་ལ་བསླབ་པར་མི་བགྱིའམ།
ནང་སྟོང་པ་ཉིད་ཀྱི་མཚན་ཉིད་ལ་བསླབ་པར་མི་བགྱིའམ།
དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་བར་གྱི་མཚན་ཉིད་ལ་བསླབ་པར་མི་བགྱིའམ།
བསམ་གཏན་དང་པོའི་མཚན་ཉིད་ལ་བསླབ་པར་མི་བགྱིའམ།
བསམ་གཏན་གཉིས་པ་དང་།
བསམ་གཏན་གསུམ་པ་དང་།
བསམ་གཏན་བཞི་པའི་མཚན་ཉིད་ལ་བསླབ་པར་མི་བགྱིའམ།
བྱམས་པ་ཆེན་པོའི་མཚན་ཉིད་ལ་བསླབ་པར་མི་བགྱིའམ།
སྙིང་རྗེ་ཆེན་པོ་དང་།
དགའ་བ་ཆེན་པོ་དང་།
བཏང་སྙོམས་ཆེན་པོའི་མཚན་ཉིད་ལ་བསླབ་པར་མི་བགྱིའམ།
ནམ་མཁའ་མཐའ་ཡས་སྐྱེ་མཆེད་ཀྱི་སྙོམས་པར་འཇུག་པ་དང་།
རྣམ་ཤེས་མཐའ་ཡས་སྐྱེ་མཆེད་ཀྱི་སྙོམས་པར་འཇུག་པ་དང་།
ཅུང་ཟད་མེད་པའི་སྐྱེ་མཆེད་ཀྱི་སྙོམས་པར་འཇུག་པ་དང་།
འདུ་ཤེས་མེད་འདུ་ཤེས་མེད་མིན་སྐྱེ་མཆེད་ཀྱི་སྙོམས་པར་འཇུག་པའི་མཚན་ཉིད་ལ་བསླབ་པར་མི་བགྱིའམ།
དྲན་པ་ཉེ་བར་གཞག་པ་རྣམས་ཀྱི་མཚན་ཉིད་ལ་བསླབ་པར་མི་བགྱིའམ།
ཡང་དག་པར་སྤོང་བ་དང་།
རྫུ་འཕྲུལ་གྱི་རྐང་པ་དང་།
དབང་པོ་དང་།
སྟོབས་དང་།
བྱང་ཆུབ་ཀྱི་ཡན་ལག་དང་།
འཕགས་པའི་ལམ་ཡན་ལག་བརྒྱད་པའི་མཚན་ཉིད་ལ་བསླབ་པར་མི་བགྱིའམ།
སྟོང་པ་ཉིད་དང་མཚན་མ་མེད་པ་དང་།
སྨོན་པ་མེད་པའི་ཏིང་ངེ་འཛིན་དང་།
རྣམ་པར་ཐར་པ་དང་།
མཐར་གྱིས་གནས་པའི་སྙོམས་པར་འཇུག་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་རྣམས་ཀྱི་མཚན་ཉིད་ལ་བསླབ་པར་མི་བགྱིའམ།
དེ་བཞིན་གཤེགས་པའི་སྟོབས་དང་།
མི་འཇིགས་པ་དང་།
སོ་སོ་ཡང་དག་པར་རིག་པ་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོའི་མཚན་ཉིད་ལ་བསླབ་པར་མི་བགྱིའམ།
སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་ཀྱི་མཚན་ཉིད་ལ་བསླབ་པར་མི་བགྱིའམ།
སྡུག་བསྔལ་འཕགས་པའི་བདེན་པའི་མཚན་ཉིད་ལ་བསླབ་པར་མི་བགྱིའམ།
ཀུན་འབྱུང་བ་དང་།
འགོག་པ་དང་།
ལམ་འཕགས་པའི་བདེན་པའི་མཚན་ཉིད་ལ་བསླབ་པར་མི་བགྱིའམ།
རྟེན་ཅིང་འབྲེལ་པར་འབྱུང་བ་ལུགས་དང་མཐུན་པ་དང་།
ལུགས་དང་མི་མཐུན་པའི་མཚན་ཉིད་ལ་བསླབ་པར་མི་བགྱིའམ།
འདུས་བྱས་ཀྱི་ཁམས་ཀྱི་མཚན་ཉིད་ལ་བསླབ་པར་མི་བགྱིའམ།
འདུས་མ་བྱས་ཀྱི་ཁམས་ཀྱི་མཚན་ཉིད་ལ་བསླབ་པར་མི་བགྱིའམ།
བཅོམ་ལྡན་འདས་གལ་ཏེ་ཆོས་འདི་དག་གི་མཚན་ཉིད་ལ་བསླབ་པར་མི་བགྱི་ན།
བཅོམ་ལྡན་འདས་ཇི་ལྟར་བྱང་ཆུབ་སེམས་དཔའ་སེམས་དཔའ་ཆེན་པོས་ཆོས་ཐམས་ཅད་ཀྱི་མཚན་ཉིད་ལ་བསླབས་ཏེ།ཉན་ཐོས་དང་།
རང་སངས་རྒྱས་ཀྱི་ས་ལས་འདའ་བར་འགྱུར།
ཉན་ཐོས་དང་རང་སངས་རྒྱས་ཀྱི་ས་ལས་མ་འདས་ན་ཇི་ལྟར་བྱང་ཆུབ་སེམས་དཔའི་སྐྱོན་མ་མཆིས་པར་འཇུག་པར་འགྱུར།
བྱང་ཆུབ་སེམས་དཔའི་སྐྱོན་མ་མཆིས་པར་མ་ཞུགས་[^1463K]ན།
ཇི་ལྟར་རྣམ་པ་ཐམས་ཅད་མཁྱེན་པ་ཉིད་ཐོབ་པར་འགྱུར།
རྣམ་པ་ཐམས་ཅད་མཁྱེན་པ་ཉིད་མ་ཐོབ་ན།
ཇི་ལྟར་ཆོས་ཀྱི་འཁོར་ལོ་བསྐོར་བར་བགྱི།
ཆོས་ཀྱི་འཁོར་ལོ་མ་བསྐོར་ན་ཇི་ལྟར་ཉན་ཐོས་ཀྱི་ཐེག་པའམ།
རང་སངས་རྒྱས་ཀྱི་ཐེག་པའམ།
ཐེག་པ་ཆེན་པོས་སེམས་ཅན་རྣམས་འཁོར་བ་ལས་སྒྲོལ་བར་བགྱི།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་གལ་ཏེ་ཆོས་ལ་ལ་ཞིག་ལ་མཚན་ཉིད་ཡོད་ན་ནི་དེའི་ཕྱིར་བྱང་ཆུབ་སེམས་དཔའ་སེམས་དཔའ་ཆེན་པོས་མཚན་ཉིད་དེ་ལ་བསླབ་པར་ཡང་འགྱུར་ན།
ཆོས་ཐམས་ཅད་ལ་མཚན་ཉིད་མེད་ཅིང་གཟུགས་མེད་པ།
བསྟན་དུ་མེད་པ།
ཐོགས་པ་མེད་པ་འདི་ལྟར་མཚན་ཉིད་[^1464K]མེད་པར་མཚན་ཉིད་གཅིག་པས་ན།
དེའི་ཕྱིར་བྱང་ཆུབ་སེམས་དཔའ་སེམས་དཔའ་ཆེན་པོས་མཚན་ཉིད་ལ་ཡང་བསླབ་པར་མི་བྱ།
མཚན་ཉིད་མེད་པ་ལ་ཡང་བསླབ་པར་མི་བྱའོ།
།དེ་ཅིའི་ཕྱིར་ཞེ་ན།
སྔན་ཆད་མཚན་ཉིད་མེད་པར་གྱུར་པ་དེ་ཕྱིས་མཚན་ཉིད་ཡོད་པར་འགྱུར་བ་མ་ཡིན་གྱི།
རབ་འབྱོར་ཆོས་འདི་དག་ནི་སྔན་ཆད་ཀྱང་མཚན་ཉིད་མེད་ལ།
དེ་ལྟར་[^1465K]ཡང་མཚན་ཉིད་མེད་པས་ན་དེའི་ཕྱིར་བྱང་ཆུབ་སེམས་དཔའ་སེམས་དཔའ་ཆེན་པོས་མཚན་ཉིད་ལ་ཡང་བསླབ་པར་མི་བྱ།
མཚན་ཉིད་མེད་པ་ལ་ཡང་བསླབ་པར་མི་བྱའོ།
།དེ་ཅིའི་ཕྱིར་ཞེ་ན།
དེ་བཞིན་གཤེགས་པ་རྣམས་བྱུང་ཡང་རུང་།
དེ་བཞིན་གཤེགས་པ་རྣམས་མ་བྱུང་ཡང་རུང་སྟེ་མཚན་ཉིད་མེད་པའི་དབྱིངས་འདི་ནི་དེ་བཞིན་དུ་གནས་པའོ་ཞེས་བྱ་བ་ནི་མཚན་ཉིད་ལ་ལོག་པར་རྟོག་པ་ཡིན་ནོ།།
།།གསོལ་པ།
བཅོམ་ལྡན་འདས་གལ་ཏེ་དེ་ལྟར་ཆོས་ཐམས་ཅད་ལ་མཚན་ཉིད་མ་མཆིས་ཤིང་མཚན་ཉིད་ཐ་དད་པ་ཡང་མ་ལགས།
མཚན་ཉིད་གཅིག་པ་ཡང་མ་ལགས་ན།
དེ་ཇི་ལྟར་བྱང་ཆུབ་སེམས་དཔའ་སེམས་དཔའ་ཆེན་པོའི་ཤེས་རབ་ཀྱི་ཕ་རོལ་ཏུ་ཕྱིན་པ་སྒོམ་པ་མཆིས་པར་འགྱུར།
བཅོམ་ལྡན་འདས་ཤེས་རབ་ཀྱི་ཕ་རོལ་ཏུ་ཕྱིན་པ་སྒོམ་པ་མ་མཆིས་པར་ནི་བྱང་ཆུབ་སེམས་དཔའ་སེམས་དཔའ་ཆེན་པོས་ཉན་ཐོས་ཀྱི་སའམ།
རང་སངས་རྒྱས་ཀྱི་ས་ལས་འདའ་བར་མི་ནུས་སོ།
།ཉན་ཐོས་ཀྱི་སའམ་རང་སངས་རྒྱས་ཀྱི་ས་ལས་མ་འདས་པར་ནི་བྱང་ཆུབ་སེམས་དཔའ་སེམས་དཔའ་ཆེན་པོས་བྱང་ཆུབ་སེམས་དཔའི་སྐྱོན་མ་མཆིས་པར་འཇུག་པར་མི་ནུས་སོ།
།བྱང་ཆུབ་སེམས་དཔའི་སྐྱོན་མ་མཆིས་པར་མ་ཞུགས་པར་ནི་བྱང་ཆུབ་སེམས་དཔའ་སེམས་དཔའ་ཆེན་པོས་མི་སྐྱེ་བའི་ཆོས་ལ་བཟོད་པ་སྐྱེ་བར་མི་ནུས་སོ།
།མི་སྐྱེ་བའི་ཆོས་ལ་བཟོད་པ་མ་སྐྱེས་པར་ནི་མངོན་པར་ཤེས་པ་སྒྲུབ་པར་མི་ནུས་སོ།
།བྱང་ཆུབ་སེམས་དཔའི་མངོན་པར་ཤེས་པ་མ་བསྒྲུབས་པར་ནི་སངས་རྒྱས་ཀྱི་ཞིང་ཡོངས་སུ་དག་པར་བགྱི་བ་དང་།
སེམས་ཅན་ཡོངས་སུ་སྨིན་པར་བགྱི་བར་མི་ནུས་སོ།
།སངས་རྒྱས་ཀྱི་ཞིང་ཡོངས་སུ་དག་པ་དང་།
སེམས་ཅན་ཡོངས་སུ་སྨིན་པར་མ་བགྱིས་པར་ནི་རྣམ་པ་ཐམས་ཅད་མཁྱེན་པ་ཉིད་ཐོབ་པར་མི་ནུས་སོ།
།རྣམ་པ་ཐམས་ཅད་མཁྱེན་པ་ཉིད་ཐོབ་པར་མ་བགྱིས་པར་ནི་ཆོས་ཀྱི་འཁོར་ལོ་བསྐོར་བར་མི་ནུས་སོ།
།ཆོས་ཀྱི་འཁོར་ལོ་མ་བསྐོར་བར་ནི་སེམས་ཅན་རྣམས་རྒྱུན་དུ་ཞུགས་པའི་འབྲས་བུ་ལ་དགོད་པར་[^1466K]མི་ནུས་སོ།
།ལན་ཅིག་ཕྱིར་འོང་བའི་འབྲས་བུ་དང་།
ཕྱིར་མི་འོང་བའི་འབྲས་བུ་དང་།
དགྲ་བཅོམ་པའི་འབྲས་བུ་ལ་དགོད་པར་མི་ནུས་སོ།
།རང་བྱང་ཆུབ་ལ་དགོད་པར་མི་ནུས་སོ།
།བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལ་དགོད་པར་མི་ནུས་སོ།
།སེམས་ཅན་རྣམས་སྦྱིན་པ་ལས་བྱུང་བའི་བསོད་ནམས་བགྱི་བའི་དང་པོ་[^1467K]ལ་དགོད་པར་མི་ནུས་སོ།
།ཚུལ་ཁྲིམས་ལས་བྱུང་བའི་བསོད་ནམས་བགྱི་བའི་དངོས་པོ་དང་།
བསྒོམ་པ་ལས་བྱུང་བའི་བསོད་ནམས་བགྱི་བའི་དངོས་པོ་ལ་དགོད་པར་མི་ནུས་སོ།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་དེ་བཞིན་ནོ།
།དེ་དེ་བཞིན་ཏེ།
རབ་འབྱོར་ཆོས་ཐམས་ཅད་ནི་མཚན་ཉིད་མེད་པ་སྟེ།
མཚན་ཉིད་ཐ་དད་པའང་མ་ཡིན།
མཚན་ཉིད་གཅིག་པའང་[^1468K]མ་ཡིན་ནོ།
།[^1469K]གསོལ་པ།
དེ་ཇི་ལྟར་ཆོས་ཐམས་ཅད་མཚན་ཉིད་མ་མཆིས་ན་ཇི་ལྟར་ཤེས་རབ་ཀྱི་ཕ་རོལ་ཏུ་ཕྱིན་པ་སྒོམ་པར་[^1470K]འགྱུར།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་བྱང་ཆུབ་སེམས་དཔའ་སེམས་དཔའ་ཆེན་པོས་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྒོམ་པ་[^1471K]ནི་མཚན་ཉིད་ཐ་དད་པ་ཡང་མ་ཡིན།
མཚན་ཉིད་གཅིག་པ་ཡང་མ་ཡིན་ཏེ།
རབ་འབྱོར་མཚན་ཉིད་མེད་པ་སྒོམ་པ་ནི་བྱང་ཆུབ་སེམས་དཔའ་སེམས་དཔའ་ཆེན་པོའི་ཤེས་རབ་ཀྱི་ཕ་རོལ་ཏུ་ཕྱིན་པ་སྒོམ་པའོ།
།གསོལ་པ།
དེ་ཇི་ལྟར་ན་མཚན་ཉིད་མ་མཆིས་པ་སྒོམ་པ་ནི་[^1472K]ཤེས་རབ་ཀྱི་ཕ་རོལ་ཏུ་ཕྱིན་པ་སྒོམ་པར་འགྱུར།
བཅོམ་ལྡན་འདས་ཀྱིས་བཀའ་སྩལ་པ།
ཆོས་ཐམས་ཅད་རྣམ་པར་སྒོམ་པ་རྣམ་པར་འཇིག་པ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་སྒོམ་པའོ།
།གསོལ་པ།
བཅོམ་ལྡན་འདས་དེ་ཇི་ལྟར་ཆོས་ཐམས་ཅད་རྣམ་པར་སྒོམ་པ་རྣམ་པར་འཇིག་པ་ཤེས་རབ་ཀྱི་ཕ་རོལ་ཏུ་ཕྱིན་པ་སྒོམ་པ་ལགས།
བཅོམ་ལྡན་འདས་ཀྱིས་བཀའ་སྩལ་པ།
གཟུགས་རྣམ་པར་སྒོམ་པ་རྣམ་པར་འཇིག་པ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་སྒོམ་པའོ།
།ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་རྣམ་པར་སྒོམ་པ་རྣམ་པར་འཇིག་པ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་སྒོམ་པའོ།
།མིག་རྣམ་པར་སྒོམ་པ་རྣམ་པར་འཇིག་པ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་སྒོམ་པའོ།
།རྣ་བ་དང་།
སྣ་དང་།
ལྕེ་དང་།
ལུས་དང་།
ཡིད་རྣམ་པར་སྒོམ་པ་རྣམ་པར་འཇིག་པ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་སྒོམ་པའོ།
།གཟུགས་རྣམ་པར་སྒོམ་པ་རྣམ་པར་འཇིག་པ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་སྒོམ་པའོ།
།སྒྲ་དང་།
དྲི་དང་།
རོ་དང་།
རེག་[^1473K]དང་།
ཆོས་རྣམ་པར་སྒོམ་པ་རྣམ་པར་འཇིག་པ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་སྒོམ་པའོ།
།མིག་གི་རྣམ་པར་ཤེས་པ་རྣམ་པར་སྒོམ་པ་རྣམ་པར་འཇིག་པ་[^1474K]ནི་ཤེས་རབ་ཀྱི་ཕ་རོལ་ཏུ་ཕྱིན་པ་སྒོམ་པའོ།
།རྣ་བའི་རྣམ་པར་ཤེས་པ་དང་།
སྣའི་རྣམ་པར་ཤེས་པ་དང་།
ལྕེའི་རྣམ་པར་ཤེས་པ་དང་།
ལུས་ཀྱི་རྣམ་པར་ཤེས་པ་དང་།
ཡིད་ཀྱི་རྣམ་པར་ཤེས་པ་རྣམ་པར་སྒོམ་པ་རྣམ་པར་འཇིག་པ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་སྒོམ་པའོ།
།མིག་གི་འདུས་ཏེ་རེག་པ་རྣམ་པར་སྒོམ་པ་རྣམ་པར་འཇིག་པ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་སྒོམ་པའོ།
།རྣ་བའི་འདུས་ཏེ་རེག་པ་དང་།
སྣའི་འདུས་ཏེ་རེག་པ་དང་།
ལྕེའི་འདུས་ཏེ་རེག་པ་དང་།
ལུས་ཀྱི་འདུས་ཏེ་རེག་པ་དང་།
ཡིད་ཀྱི་འདུས་ཏེ་རེག་པ་རྣམ་པར་སྒོམ་པ་རྣམ་པར་འཇིག་པ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་སྒོམ་པའོ།
།མིག་གི་འདུས་ཏེ་རེག་པའི་རྐྱེན་གྱིས་ཚོར་བ་རྣམ་པར་སྒོམ་པ་རྣམ་པར་འཇིག་པ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་སྒོམ་པའོ།
།རྣ་བའི་འདུས་ཏེ་རེག་པའི་རྐྱེན་གྱིས་ཚོར་བ་དང་།
སྣའི་འདུས་ཏེ་རེག་པའི་རྐྱེན་གྱིས་ཚོར་བ་དང་།
ལྕེའི་འདུས་ཏེ་རེག་པའི་རྐྱེན་གྱིས་ཚོར་བ་དང་།
ལུས་ཀྱི་འདུས་ཏེ་རེག་པའི་རྐྱེན་གྱིས་ཚོར་བ་དང་།
ཡིད་ཀྱི་འདུས་ཏེ་རེག་པའི་རྐྱེན་གྱིས་ཚོར་བ་རྣམ་པར་སྒོམ་པ་རྣམ་པར་འཇིག་པ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་སྒོམ་པའོ།
།སའི་ཁམས་རྣམ་པར་སྒོམ་པ་རྣམ་པར་འཇིག་པ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་སྒོམ་པའོ།
།ཆུའི་ཁམས་དང་།
མེའི་ཁམས་དང་།
རླུང་གི་ཁམས་དང་།
ནམ་མཁའི་ཁམས་དང་།
རྣམ་པར་ཤེས་པའི་ཁམས་རྣམ་པར་སྒོམ་པ་རྣམ་པར་འཇིག་པ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་སྒོམ་པའོ།
།རྟེན་ཅིང་འབྲེལ་པར་འབྱུང་བ་རྣམ་པར་སྒོམ་པ་རྣམ་པར་འཇིག་པ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་སྒོམ་པའོ།
།མ་རིག་པ་རྣམ་པར་སྒོམ་པ་རྣམ་པར་འཇིག་པ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་སྒོམ་པའོ།
།འདུ་བྱེད་རྣམས་དང་།
རྣམ་པར་ཤེས་པ་དང་།
མིང་དང་།
གཟུགས་དང་།
སྐྱེ་མཆེད་དྲུག་དང་།
རེག་པ་དང་།
ཚོར་བ་དང་།
སྲེད་པ་དང་།
ལེན་པ་དང་།
སྲིད་པ་དང་།
སྐྱེ་བ་དང་།
རྒ་ཤི་རྣམ་པར་སྒོམ་པ་རྣམ་པར་འཇིག་པ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་སྒོམ་པའོ།
།མྱ་ངན་ལ་སོགས་པ་རྣམ་པར་སྒོམ་པ་རྣམ་པར་འཇིག་པ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་སྒོམ་པའོ།
།བླང་བ་རྣམ་པར་སྒོམ་པ་རྣམ་པར་འཇིག་པ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་སྒོམ་པའོ།
།དོར་བ་རྣམ་པར་སྒོམ་པ་རྣམ་པར་འཇིག་པ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་སྒོམ་པའོ།
།བསམ་གཏན་དང་པོ་རྣམ་པར་སྒོམ་པ་རྣམ་པར་འཇིག་པ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་སྒོམ་པའོ།
།བསམ་གཏན་གཉིས་པ་དང་།
བསམ་གཏན་གསུམ་པ་དང་།
བསམ་གཏན་བཞི་པ་རྣམ་པར་སྒོམ་པ་རྣམ་པར་འཇིག་པ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་སྒོམ་པའོ།
།བྱམས་པ་རྣམ་པར་སྒོམ་པ་རྣམ་པར་འཇིག་པ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་སྒོམ་པའོ།
།སྙིང་རྗེ་ཆེན་པོ་དང་།
དགའ་བ་དང་།
བཏང་སྙོམས་རྣམ་པར་སྒོམ་པ་རྣམ་པར་འཇིག་པ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་སྒོམ་པའོ།
།ནམ་མཁའ་མཐའ་ཡས་སྐྱེ་མཆེད་ཀྱི་སྙོམས་པར་འཇུག་པ་རྣམ་པར་སྒོམ་པ་རྣམ་པར་འཇིག་པ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་སྒོམ་པའོ།
།རྣམ་ཤེས་མཐའ་ཡས་སྐྱེ་མཆེད་ཀྱི་སྙོམས་པར་འཇུག་པ་དང་།
ཅུང་ཟད་མེད་པའི་སྐྱེ་མཆེད་ཀྱི་སྙོམས་པར་འཇུག་པ་དང་།
འདུ་ཤེས་མེད་འདུ་ཤེས་མེད་མིན་སྐྱེ་མཆེད་ཀྱི་སྙོམས་པར་འཇུག་པ་རྣམ་པར་སྒོམ་པ་རྣམ་པར་འཇིག་པ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་སྒོམ་པའོ།
།སངས་རྒྱས་རྗེས་སུ་དྲན་པ་རྣམ་པར་སྒོམ་པ་རྣམ་པར་འཇིག་པ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་སྒོམ་པའོ།
།ཆོས་རྗེས་སུ་དྲན་པ་དང་།
དགེ་འདུན་རྗེས་སུ་དྲན་པ་དང་།
ཚུལ་ཁྲིམས་རྗེས་སུ་དྲན་པ་དང་།
གཏོང་བ་རྗེས་སུ་དྲན་པ་དང་།
ལྷ་རྗེས་སུ་དྲན་པ་དང་།
སྐྱོ་(སྐྱེ་)བ་རྗེས་སུ་དྲན་པ་དང་།
དབུགས་ཕྱི་ནང་དུ་རྒྱུ་བ་རྗེས་སུ་དྲན་པ་དང་།
འཆི་བ་རྗེས་སུ་དྲན་པ་དང་།
ལུས་ཀྱི་རྣམ་པ་རྗེས་སུ་དྲན་པ་རྣམ་པར་སྒོམ་པ་རྣམ་པར་འཇིག་པ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་སྒོམ་པའོ།
།མི་རྟག་པའི་འདུ་ཤེས་རྣམ་པར་སྒོམ་པ་རྣམ་པར་འཇིག་པ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་སྒོམ་པའོ།
།སྡུག་བསྔལ་གྱི་འདུ་ཤེས་དང་།
བདག་མེད་པའི་འདུ་ཤེས་དང་།
མི་སྡུག་པའི་འདུ་ཤེས་དང་།
དངོས་པོ་མེད་པའི་འདུ་ཤེས་དང་།
བདག་གི་འདུ་ཤེས་དང་།
སེམས་ཅན་གྱི་འདུ་ཤེས་དང་།
སྲོག་གི་འདུ་ཤེས་དང་།
སྐྱེ་བའི་འདུ་ཤེས་དང་།
གསོ་བའི་འདུ་ཤེས་དང་།
སྐྱེས་བུའི་འདུ་ཤེས་དང་།
གང་ཟག་གི་འདུ་ཤེས་དང་།
ཤེད་ལས་སྐྱེས་ཀྱི་འདུ་ཤེས་དང་།
ཤེད་བུའི་འདུ་ཤེས་དང་།
བྱེད་པ་པོའི་འདུ་ཤེས་དང་།
ཚོར་བ་པོའི་འདུ་ཤེས་དང་།
ཤེས་པ་པོའི་འདུ་ཤེས་དང་།
མཐོང་བ་པོའི་འདུ་ཤེས་རྣམ་པར་སྒོམ་པ་རྣམ་པར་འཇིག་པ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་སྒོམ་པའོ།
།རྟག་པའི་འདུ་ཤེས་རྣམ་པར་སྒོམ་པ་རྣམ་པར་འཇིག་པ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་སྒོམ་པའོ།
།མི་རྟག་པའི་འདུ་ཤེས་དང་།
བདེ་བའི་འདུ་ཤེས་དང་།
སྡུག་བསྔལ་གྱི་འདུ་ཤེས་དང་།
བདག་གི་འདུ་ཤེས་དང་།
བདག་མེད་པའི་འདུ་ཤེས་རྣམ་པར་སྒོམ་པ་རྣམ་པར་འཇིག་པ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་སྒོམ་པའོ།
།ཞི་བའི་འདུ་ཤེས་དང་།
མ་ཞི་བའི་འདུ་ཤེས་རྣམ་པར་སྒོམ་པ་རྣམ་པར་འཇིག་པ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་སྒོམ་པའོ།
།དྲན་པ་ཉེ་བར་གཞག་པ་རྣམ་པར་[^1475K]སྒོམ་པ་རྣམ་པར་འཇིག་པ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་སྒོམ་པའོ།
།ཡང་དག་པར་སྤོང་བ་དང་།
རྫུ་འཕྲུལ་གྱི་རྐང་པ་དང་།
དབང་པོ་དང་།
སྟོབས་དང་།
བྱང་ཆུབ་ཀྱི་ཡན་ལག་དང་།
ལམ་རྣམ་པར་སྒོམ་པ་རྣམ་པར་འཇིག་པ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་སྒོམ་པའོ།
།སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་རྣམ་པར་སྒོམ་པ་རྣམ་པར་འཇིག་པ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་སྒོམ་པའོ།
།རྣམ་པར་ཐར་པ་བརྒྱད་དང་།
མཐར་གྱིས་གནས་པའི་སྙོམས་པར་འཇུག་པ་དགུ་རྣམ་པར་སྒོམ་པ་རྣམ་པར་འཇིག་པ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་སྒོམ་པའོ།
།རྟོག་པ་དང་བཅས་དཔྱོད་པ་[^1476K]དང་བཅས་པའི་ཏིང་ངེ་འཛིན་དང་།
རྟོག་པ་མེད་ལ་དཔྱོད་པ་[^1477K]ཙམ་གྱི་ཏིང་ངེ་འཛིན་དང་།
རྟོག་པ་མེད་ཅིང་དཔྱོད་པ་[^1478K]མེད་པའི་ཏིང་ངེ་འཛིན་རྣམ་པར་སྒོམ་པ་རྣམ་པར་འཇིག་པ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་སྒོམ་པའོ།
།སྡུག་བསྔལ་འཕགས་པའི་བདེན་པ་རྣམ་པར་སྒོམ་པ་རྣམ་པར་འཇིག་པ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་སྒོམ་པའོ།
།ཀུན་འབྱུང་འཕགས་པའི་བདེན་པ་དང་།
འགོག་པ་འཕགས་པའི་བདེན་པ་དང་།
ལམ་འཕགས་པའི་བདེན་པ་རྣམ་པར་སྒོམ་པ་རྣམ་པར་འཇིག་པ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་སྒོམ་པའོ།
།སྡུག་བསྔལ་ཤེས་པ་དང་།
ཀུན་འབྱུང་ཤེས་པ་དང་།
འགོག་པ་ཤེས་པ་དང་།
ལམ་ཤེས་པ་རྣམ་པར་སྒོམ་པ་རྣམ་པར་འཇིག་པ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་སྒོམ་པའོ།
།ཟད་པ་ཤེས་པ་རྣམ་པར་སྒོམ་པ་རྣམ་པར་འཇིག་པ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་སྒོམ་པའོ།
།མི་སྐྱེ་བ་ཤེས་པ་དང་།
ཆོས་ཤེས་པ་དང་།
རྗེས་སུ་འགྲོ་བ་ཤེས་པ་དང་།
ཀུན་རྫོབ་ཤེས་པ་དང་།
འདྲིས་པ་ཤེས་པ་དང་།
སྒྲ་ཇི་བཞིན་པ་ཤེས་པ་རྣམ་པར་སྒོམ་པ་རྣམ་པར་འཇིག་པ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་སྒོམ་པའོ།
།སྦྱིན་པའི་ཕ་རོལ་ཏུ་ཕྱིན་པ་རྣམ་པར་སྒོམ་པ་རྣམ་པར་འཇིག་པ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་སྒོམ་པའོ།
།ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་།
བཟོད་པའི་ཕ་རོལ་ཏུ་ཕྱིན་པ་དང་།
བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་།
བསམ་གཏན་གྱི་ཕ་རོལ་ཏུ་ཕྱིན་པ་དང་།
ཤེས་རབ་ཀྱི་ཕ་རོལ་ཏུ་ཕྱིན་པ་རྣམ་པར་སྒོམ་པ་རྣམ་པར་འཇིག་པ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་སྒོམ་པའོ།
།ནང་སྟོང་པ་ཉིད་རྣམ་པར་སྒོམ་པ་རྣམ་པར་འཇིག་པ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་སྒོམ་པའོ།
།དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་བར་དུ་རྣམ་པར་སྒོམ་པ་རྣམ་པར་འཇིག་པ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་སྒོམ་པའོ།
།མངོན་པར་ཤེས་པ་དྲུག་རྣམ་པར་སྒོམ་པ་རྣམ་པར་འཇིག་པ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་སྒོམ་པའོ།
།ཏིང་ངེ་འཛིན་ཐམས་ཅད་རྣམ་པར་སྒོམ་པ་རྣམ་པར་འཇིག་པ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་སྒོམ་པའོ།
།གཟུངས་ཀྱི་སྒོ་ཐམས་ཅད་རྣམ་པར་སྒོམ་པ་རྣམ་པར་འཇིག་པ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་སྒོམ་པའོ།
།དེ་བཞིན་གཤེགས་པའི་སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་རྣམ་པར་སྒོམ་པ་རྣམ་པར་འཇིག་པ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་སྒོམ་པའོ།
།སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་རྣམ་པར་སྒོམ་པ་རྣམ་པར་འཇིག་པ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་སྒོམ་པའོ།
།རྒྱུན་དུ་ཞུགས་པའི་འབྲས་བུ་རྣམ་པར་སྒོམ་པ་རྣམ་པར་འཇིག་པ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་སྒོམ་པའོ།
།ལན་ཅིག་ཕྱིར་འོང་བའི་འབྲས་བུ་དང་།
ཕྱིར་མི་འོང་བའི་འབྲས་བུ་དང་།
དགྲ་བཅོམ་པ་ཉིད་རྣམ་པར་སྒོམ་པ་རྣམ་པར་འཇིག་པ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་སྒོམ་པའོ།
།རང་བྱང་ཆུབ་རྣམ་པར་སྒོམ་པ་རྣམ་པར་འཇིག་པ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་སྒོམ་པའོ།
།རྣམ་པ་ཐམས་ཅད་མཁྱེན་པ་ཉིད་ཀྱི་བར་དུ་རྣམ་པར་སྒོམ་པ་རྣམ་པར་འཇིག་པ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་སྒོམ་པའོ།
།བག་ཆགས་ཀྱི་མཚམས་སྦྱོར་བའི་ཉོན་མོངས་པ་ཐམས་ཅད་སྤངས་པ་རྣམ་པར་སྒོམ་པ་རྣམ་པར་འཇིག་པ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་སྒོམ་པའོ།
།རབ་འབྱོར་གྱིས་གསོལ་པ།
བཅོམ་ལྡན་འདས་ཇི་ལྟར་ན་གཟུགས་རྣམ་པར་སྒོམ་པ་རྣམ་པར་འཇིག་པ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་སྒོམ་པ་ལགས།
ཇི་ལྟར་ན་ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་རྣམ་པར་སྒོམ་པ་རྣམ་པར་འཇིག་པ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་སྒོམ་པ་ལགས།
ཇི་ལྟར་ན་སྐྱེ་མཆེད་དང་།
ཁམས་དང་།
རྟེན་ཅིང་འདྲེལ་(འབྲེལ་)པར་འབྱུང་བ་རྣམ་པར་སྒོམ་པ་རྣམ་པར་འཇིག་པ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་སྒོམ་པ་ལགས།
ཇི་ལྟར་ན་བླང་བ་དང་དོར་བ་རྣམ་པར་སྒོམ་པ་རྣམ་པར་འཇིག་པ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་སྒོམ་པ་ལགས།
ཇི་ལྟར་ན་བསམ་གཏན་དང་པོ་དང་།
བསམ་གཏན་གཉིས་པ་དང་།
བསམ་གཏན་གསུམ་པ་དང་།
བསམ་གཏན་བཞི་པ་[^1479K]དང་།
བྱམས་པ་དང་།
སྙིང་རྗེ་དང་།
དགའ་བ་དང་།
བཏང་སྙོམས་དང་།
ནམ་མཁའ་མཐའ་ཡས་སྐྱེ་མཆེད་ཀྱི་སྙོམས་པར་འཇུག་པ་དང་།
རྣམ་ཤེས་མཐའ་ཡས་སྐྱེ་མཆེད་ཀྱི་སྙོམས་པར་འཇུག་པ་དང་།
ཅུང་ཟད་མེད་པའི་སྐྱེ་མཆེད་ཀྱི་སྙོམས་པར་འཇུག་པ་དང་།
འདུ་ཤེས་མེད་འདུ་ཤེས་མེད་མིན་སྐྱེ་མཆེད་ཀྱི་སྙོམས་པར་འཇུག་པ་རྣམ་པར་སྒོམ་པ་རྣམ་པར་འཇིག་པ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་སྒོམ་པ་ལགས།
ཇི་ལྟར་ན་སངས་རྒྱས་རྗེས་སུ་དྲན་པ་དང་།
ཆོས་རྗེས་སུ་དྲན་པ་དང་།
དགེ་འདུན་རྗེས་སུ་དྲན་པ་དང་།
ཚུལ་ཁྲིམས་རྗེས་སུ་དྲན་པ་དང་།
གཏོང་བ་རྗེས་སུ་དྲན་པ་དང་།
ལྷ་རྗེས་སུ་དྲན་པ་དང་།
སྐྱེ་བ་རྗེས་སུ་དྲན་པ་དང་།
དབུགས་ཕྱི་ནང་དུ་རྒྱུ་བ་རྗེས་སུ་དྲན་པ་དང་།
འཆི་བ་རྗེས་སུ་དྲན་པ་དང་།
ལུས་ཀྱི་རྣམ་པ་རྗེས་སུ་དྲན་པ་རྣམ་པར་སྒོམ་པ་རྣམ་པར་འཇིག་པ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་སྒོམ་པ་ལགས།
ཇི་ལྟར་ན་མི་རྟག་པའི་འདུ་ཤེས་དང་།
སྡུག་བསྔལ་བའི་འདུ་ཤེས་དང་།
བདག་མེད་པའི་འདུ་ཤེས་དང་།
མི་སྡུག་པའི་འདུ་ཤེས་དང་།
དངོས་པོ་མེད་པའི་འདུ་ཤེས་དང་།
བདག་གི་འདུ་ཤེས་དང་།
སེམས་ཅན་གྱི་འདུ་ཤེས་དང་།
སྲོག་གི་འདུ་ཤེས་དང་།
སྐྱེ་བའི་འདུ་ཤེས་དང་།
གསོ་བའི་འདུ་ཤེས་དང་།
སྐྱེས་བུའི་འདུ་ཤེས་དང་།
གང་ཟག་གི་འདུ་ཤེས་དང་།
ཤེད་ལས་སྐྱེས་པའི་[^1480K]འདུ་ཤེས་དང་།
ཤེད་བུའི་འདུ་ཤེས་དང་།
བྱེད་པ་པོའི་འདུ་ཤེས་དང་།
ཚོར་བ་པོའི་འདུ་ཤེས་དང་།
ཤེས་པ་པོའི་འདུ་ཤེས་དང་།
མཐོང་བ་པོའི་འདུ་ཤེས་རྣམ་པར་སྒོམ་པ་རྣམ་པར་འཇིག་པ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་སྒོམ་པ་ལགས།
ཇི་ལྟར་ན་རྟག་པའི་འདུ་ཤེས་དང་།
མི་རྟག་པའི་འདུ་ཤེས་དང་།
བདེ་བའི་འདུ་ཤེས་དང་།
སྡུག་བསྔལ་བའི་འདུ་ཤེས་དང་།
བདག་གི་འདུ་ཤེས་དང་།
བདག་མེད་པའི་འདུ་ཤེས་དང་།
ཞི་བའི་འདུ་ཤེས་དང་།
མ་ཞི་བའི་འདུ་ཤེས་རྣམ་པར་སྒོམ་པ་རྣམ་པར་འཇིག་པ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་སྒོམ་པ་ལགས།
ཇི་ལྟར་ན་བྱང་ཆུབ་ཀྱི་ཕྱོགས་ཀྱི་ཆོས་རྣམས་རྣམ་པར་སྒོམ་པ་རྣམ་པར་འཇིག་པ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་སྒོམ་པ་ལགས།
ཇི་ལྟར་ན་སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པའི་ཏིང་ངེ་འཛིན་དང་།
རྣམ་པར་ཐར་པ་བརྒྱད་དང་།
མཐར་གྱིས་གནས་པའི་སྙོམས་པར་འཇུག་པ་དགུ་རྣམ་པར་སྒོམ་པར་རྣམ་པར་འཇིག་པ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་སྒོམ་པ་ལགས།
ཇི་ལྟར་ན་རྟོག་པ་དང་བཅས།
དཔྱོད་པ་དང་བཅས་པའི་ཏིང་ངེ་འཛིན་དང་།
རྟོག་པ་མེད་པ་ལ་དཔྱོད་པ་[^1481K]ཙམ་གྱི་ཏིང་ངེ་འཛིན་དང་།
རྟོག་པ་མེད་ཅིང་དཔྱོད་པ་[^1482K]མེད་པའི་ཏིང་ངེ་འཛིན་རྣམ་པར་སྒོམ་པ་རྣམ་པར་འཇིག་པ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་སྒོམ་པ་ལགས།
ཇི་ལྟར་ན་སྡུག་བསྔལ་འཕགས་པའི་བདེན་པ་དང་།
ཀུན་འབྱུང་འཕགས་པའི་བདེན་པ་དང་།
འགོག་པ་འཕགས་པའི་བདེན་པ་དང་།
ལམ་འཕགས་པའི་བདེན་པ་དང་།
སྡུག་བསྔལ་ཤེས་པ་དང་།
ཀུན་འབྱུང་ཤེས་པ་དང་།
འགོག་པ་ཤེས་པ་དང་།
ལམ་ཤེས་པ་དང་།
ཟད་པ་ཤེས་པ་དང་།
མི་སྐྱེ་བ་ཤེས་པ་དང།
ཆོས་ཤེས་པ་དང་།
རྗེས་སུ་འགྲོ་བ་ཤེས་པ་དང་།
ཀུན་རྫོབ་ཤེས་པ་དང་།
འདྲིས་ཤེས་པ་[^1483K]དང་།
སྒྲ་ཇི་བཞིན་[^1484K]ཤེས་པ་རྣམ་པར་སྒོམ་པ་རྣམ་པར་འཇིག་པ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་སྒོམ་པ་ལགས།
ཇི་ལྟར་ན་ཕ་རོལ་ཏུ་ཕྱིན་པ་ཐམས་ཅད་དང་།
སྟོང་པ་ཉིད་ཐམས་ཅད་རྣམ་པར་སྒོམ་པ་རྣམ་པར་འཇིག་པ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་སྒོམ་པ་ལགས།
ཇི་ལྟར་ན་མངོན་པར་ཤེས་པ་དྲུག་དང་།
ཏིང་ངེ་འཛིན་ཐམས་ཅད་དང་།
གཟུངས་ཀྱི་སྒོ་ཐམས་ཅད་དང་།
དེ་བཞིན་གཤེགས་པའི་སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་རྣམ་པར་སྒོམ་པ་རྣམ་པར་འཇིག་པ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་སྒོམ་པ་ལགས།
ཇི་ལྟར་ན་རྒྱུན་དུ་ཞུགས་པའི་འབྲས་བུ་དང་།
ལན་ཅིག་ཕྱིར་འོང་བའི་འབྲས་བུ་དང་།
ཕྱིར་མི་འོང་བའི་འབྲས་བུ་དང་།
དགྲ་བཅོམ་པ་ཉིད་དང་།
རང་བྱང་ཆུབ་དང་།
རྣམ་པ་ཐམས་ཅད་མཁྱེན་པ་ཉིད་ཀྱི་བར་དང་།
ཇི་ལྟར་ན་བག་ཆགས་ཀྱི་མཚམས་སྦྱོར་བའི་ཉོན་མོངས་པ་ཐམས་ཅད་རྣམ་པར་སྤོང་བ་རྣམ་པར་སྒོམ་པ་རྣམ་པར་འཇིག་པ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་སྒོམ་པ་ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
གཟུགས་དངོས་པོ་ཡོད་ཅེས་བྱ་བར་མི་སྒོམ་མོ།
།ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་དངོས་པོ་ཡོད་ཅེས་བྱ་བར་མི་སྒོམ་མོ།
།སྐྱེ་མཆེད་དང་།
ཁམས་དང་།
རྟེན་ཅིང་འབྲེལ་པར་འབྱུང་བ་དངོས་པོ་ཡོད་ཅེས་བྱ་བར་མི་སྒོམ་མོ།
།བླང་བ་དང་དོར་བ་དངོས་པོ་ཡོད་ཅེས་བྱ་བར་མི་སྒོམ་མོ།
།བསམ་གཏན་དང་པོ་དང་།
བསམ་གཏན་གཉིས་པ་དང་།
བསམ་གཏན་གསུམ་པ་དང་།
བསམ་གཏན་བཞི་པ་དང་།
བྱམས་པ་དང་།
སྙིང་རྗེ་དང་།
དགའ་བ་དང་།
བཏང་སྙོམས་དང་།
ནམ་མཁའ་མཐའ་ཡས་སྐྱེ་མཆེད་ཀྱི་སྙོམས་པར་འཇུག་པ་དང་།
རྣམ་ཤེས་མཐའ་ཡས་སྐྱེ་མཆེད་ཀྱི་སྙོམས་པར་འཇུག་པ་དང་།
ཅུང་ཟད་མེད་པའི་སྐྱེ་མཆེད་ཀྱི་སྙོམས་པར་འཇུག་པ་དང་།
འདུ་ཤེས་མེད་འདུ་ཤེས་མེད་མིན་སྐྱེ་མཆེད་ཀྱི་སྙོམས་པར་འཇུག་པ་དངོས་པོ་ཡོད་ཅེས་བྱ་བར་མི་སྒོམ་མོ།
།སངས་རྒྱས་རྗེས་སུ་དྲན་པ་དང་།
ཆོས་རྗེས་སུ་དྲན་པ་དང་།
དགེ་འདུན་རྗེས་སུ་དྲན་པ་དང་།
ཚུལ་ཁྲིམས་རྗེས་སུ་དྲན་པ་དང་།
གཏོང་བ་རྗེས་སུ་དྲན་པ་དང་།
ལྷ་རྗེས་སུ་དྲན་པ་དང་།
སྐྱེ་བ་རྗེས་སུ་དྲན་པ་དང་།
དབུགས་ཕྱི་ནང་དུ་རྒྱུ་བ་རྗེས་སུ་དྲན་པ་དང་།
འཆི་བ་རྗེས་སུ་དྲན་པ་དང་།
ལུས་ཀྱི་རྣམ་པ་རྗེས་སུ་དྲན་པ་དངོས་པོ་ཡོད་ཅེས་བྱ་བར་མི་སྒོམ་མོ།
།མི་རྟག་པའི་འདུ་ཤེས་དང་།
སྡུག་བསྔལ་བའི་འདུ་ཤེས་དང་།
བདག་མེད་པའི་འདུ་ཤེས་དང་།
མི་སྡུག་པའི་འདུ་ཤེས་དང་།
དངོས་པོ་མེད་པའི་འདུ་ཤེས་དང་།
བདག་གི་འདུ་ཤེས་དང་།
སེམས་ཅན་གྱི་འདུ་ཤེས་དང་།
སྲོག་གི་འདུ་ཤེས་དང་།
སྐྱེ་བའི་འདུ་ཤེས་དང་།
གསོ་བའི་འདུ་ཤེས་དང་།
སྐྱེས་བུའི་འདུ་ཤེས་དང་།
གང་ཟག་གི་འདུ་ཤེས་དང་།
ཤེད་[^1485K]ལས་སྐྱེས་ཀྱི་འདུ་ཤེས་དང་།
ཤེད་བུའི་འདུ་ཤེས་དང་།
བྱེད་པ་པོའི་འདུ་ཤེས་དང་།
ཚོར་བ་པོའི་འདུ་ཤེས་དང་།
ཤེས་པ་པོའི་འདུ་ཤེས་དང་།
མཐོང་བ་པོའི་འདུ་ཤེས་དངོས་པོ་ཡོད་ཅེས་བྱ་བར་མི་སྒོམ་མོ།
།རྟག་པའི་འདུ་ཤེས་དང་།
མི་རྟག་པའི་འདུ་ཤེས་དང་།
བདེ་བའི་འདུ་ཤེས་དང་།
སྡུག་བསྔལ་བའི་འདུ་ཤེས་དང་།
བདག་གི་འདུ་ཤེས་དང་།
བདག་མེད་པའི་འདུ་ཤེས་དང་།
ཞི་བའི་འདུ་ཤེས་དང་།
མ་ཞི་བའི་འདུ་ཤེས་དངོས་པོ་ཡོད་ཅེས་བྱ་བར་མི་སྒོམ་མོ།
།བྱང་ཆུབ་ཀྱི་ཕྱོགས་ཀྱི་ཆོས་རྣམས་དངོས་པོ་ཡོད་ཅེས་བྱ་བར་མི་སྒོམ་མོ།
།སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པའི་ཏིང་ངེ་འཛིན་དང་།
རྣམ་པར་ཐར་པ་བརྒྱད་དང་།
མཐར་གྱིས་གནས་པའི་སྙོམས་པར་འཇུག་པ་དགུ་དངོས་པོ་ཡོད་ཅེས་བྱ་བར་མི་སྒོམ་མོ།
།རྟོག་པ་དང་བཅས།
དཔྱོད་པ་དང་བཅས་པའི་ཏིང་ངེ་འཛིན་དང་།
རྟོག་པ་མེད་པ་ལ་དཔྱོད་པ་[^1486K]ཙམ་གྱི་ཏིང་ངེ་འཛིན་དང་།
རྟོག་པ་མེད་ཅིང་དཔྱོད་པ་[^1487K]མེད་པའི་ཏིང་ངེ་འཛིན་དངོས་པོ་ཡོད་ཅེས་བྱ་བར་མི་སྒོམ་མོ།
།སྡུག་བསྔལ་འཕགས་པའི་བདེན་པ་དང་།
ཀུན་འབྱུང་འཕགས་པའི་བདེན་པ་དང་།
འགོག་པ་འཕགས་པའི་བདེན་པ་དང་།
ལམ་འཕགས་པའི་བདེན་པ་དང་།
སྡུག་བསྔལ་ཤེས་པ་དང་།
ཀུན་འབྱུང་ཤེས་པ་དང་།
འགོག་པ་ཤེས་པ་དང་།
ལམ་ཤེས་པ་དང་།
ཟད་པ་ཤེས་པ་དང་།
མི་སྐྱེ་བ་ཤེས་པ་དང་།
ཆོས་ཤེས་པ་དང་།
རྗེས་སུ་འགྲོ་བ་ཤེས་པ་དང་།
ཀུན་རྫོབ་ཤེས་པ་དང་།
འདྲིས་པ་ཤེས་པ་དང་།
སྒྲ་ཇི་བཞིན་པ་ཤེས་པ་དངོས་པོ་ཡོད་ཅེས་བྱ་བར་མི་སྒོམ་མོ།
།ཕ་རོལ་ཏུ་ཕྱིན་པ་ཐམས་ཅད་དང་།
སྟོང་པ་ཉིད་ཐམས་ཅད་དངོས་པོ་ཡོད་ཅེས་བྱ་བར་མི་སྒོམ་མོ།
།མངོན་པར་ཤེས་པ་དྲུག་དང་།
ཏིང་ངེ་འཛིན་ཐམས་ཅད་དང་།
གཟུངས་ཀྱི་སྒོ་ཐམས་ཅད་དང་།
དེ་བཞིན་གཤེགས་པའི་སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་དངོས་པོ་ཡོད་ཅེས་བྱ་བར་མི་སྒོམ་མོ།
།རྒྱུན་དུ་ཞུགས་པའི་འབྲས་བུ་དང་།
ལན་ཅིག་ཕྱིར་འོང་བའི་འབྲས་བུ་དང་།
ཕྱིར་མི་འོང་བའི་འབྲས་བུ་དང་།
དགྲ་བཅོམ་པ་ཉིད་དང་།
རང་བྱང་ཆུབ་དང་།
རྣམ་པ་ཐམས་ཅད་མཁྱེན་པ་ཉིད་ཀྱི་བར་དང་།
བག་ཆགས་ཀྱི་[^1488K]མཚམས་སྦྱོར་བའི་ཉོན་མོངས་པ་ཐམས་ཅད་སྤོང་བ་དངོས་པོ་ཡོད་ཅེས་བྱ་བར་མི་སྒོམ་མོ།
།དེ་ཅིའི་ཕྱིར་ཞེ་ན།
རབ་འབྱོར་དངོས་པོའི་འདུ་ཤེས་ཅན་ལ་ཤེས་རབ་ཀྱི་ཕ་རོལ་ཏུ་ཕྱིན་པ་སྒོམ་པ་མེད་དོ།
།དངོས་པོའི་འདུ་ཤེས་ཅན་ལ་བསམ་གཏན་གྱི་ཕ་རོལ་ཏུ་ཕྱིན་པ་དང་།
བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་།
བཟོད་པའི་ཕ་རོལ་ཏུ་ཕྱིན་པ་དང་།
ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་།
སྦྱིན་པའི་ཕ་རོལ་ཏུ་ཕྱིན་པ་སྒོམ་པ་མེད་དོ།
།དངོས་པོའི་འདུ་ཤེས་ཅན་ལ་བག་ཆགས་ཀྱི་མཚམས་སྦྱོར་བའི་ཉོན་མོངས་པ་ཐམས་ཅད་སྤངས་པའི་བར་དུ་མེད་དོ།
།དེ་ཅིའི་ཕྱིར་ཞེ་ན།
འདི་ལྟར་དེ་དངོས་པོ་ལ་འདི་ནི་བདག་གོ་ཞེས་བྱ་བར་མཐའ་གཉིས་ལ་ཆགས་ཏེ།
སྦྱིན་པ་དང་།
ཚུལ་ཁྲིམས་དང་།
བཟོད་པ་དང་།
བརྩོན་འགྲུས་དང་།
བསམ་གཏན་དང་།
ཤེས་རབ་དང་།
བག་ཆགས་ཀྱི་མཚམས་སྦྱོར་བའི་ཉོན་མོངས་པ་ཐམས་ཅད་སྤངས་པའི་བར་འདི་ནི་བདག་གོ་ཞེས་བྱ་བར་མཐའ་གཉིས་ལ་ཆགས་པར་གྱུར་པས[^1489K]།
གང་མཐའ་གཉིས་ལ་ཆགས་པར་འགྱུར་བ་དེ་ལ་ནི་ཐར་པ་མེད་དེ།
དེ་ཅིའི་ཕྱིར་ཞེ་ན།
རབ་འབྱོར་དངོས་པོའི་འདུ་ཤེས་ཅན་ལ་ནི་སྦྱིན་པའང་མེད།
ཚུལ་ཁྲིམས་ཀྱང་མེད།
བཟོད་པ་ཡང་མེད།
བརྩོན་འགྲུས་ཀྱང་མེད།
བསམ་གཏན་ཡང་མེད།
ཤེས་རབ་ཀྱང་མེད།
བག་ཆགས་ཀྱི་མཚམས་སྦྱོར་བའི་ཉོན་མོངས་པ་ཐམས་ཅད་སྤངས་པའི་བར་དུ་ཡོངས་སུ་ཤེས་པ་མེད་ན།
དེ་ཐར་པར་འགྱུར་བ་ལྟ་ག་ལས་འོང་།
གསོལ་པ།
བཅོམ་ལྡན་འདས་དངོས་པོ་མཆིས་ཞེས་བགྱི་བ་ནི་ཅི་ལགས།
དངོས་པོ་མ་མཆིས་ཞེས་བགྱི་བ་ནི་ཅི་ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་གཉིས་ནི་དངོས་པོ་ཡོད་པའོ།
།མི་གཉིས་པ་ནི་དངོས་པོ་མེད་པའོ།
།གསོལ་པ།
བཅོམ་ལྡན་འདས་གཉིས་ཞེས་བགྱི་བ་ནི་ཇི་ལྟ་བུ་ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་གཟུགས་ཀྱི་འདུ་ཤེས་ནི་གཉིས་སོ།
།ཚོར་བ་དང་།
འདུ་ཤེས་དང་།
འདུ་བྱེད་དང་།
རྣམ་པར་ཤེས་པའི་འདུ་ཤེས་ནི་གཉིས་སོ།
།སྐྱེ་མཆེད་དང་།
ཁམས་དང་།
རྟེན་ཅིང་འབྲེལ་པར་འབྱུང་བའི་འདུ་ཤེས་ནི་གཉིས་སོ།
།བླང་བ་དང་དོར་བའི་འདུ་ཤེས་ནི་གཉིས་སོ།
།བསམ་གཏན་དང་པོ་དང་།
བསམ་གཏན་གཉིས་པ་དང་།
བསམ་གཏན་གསུམ་པ་དང་།
བསམ་གཏན་བཞི་པ་དང་།
བྱམས་པ་དང་།
སྙིང་རྗེ་དང་།
དགའ་བ་དང་།
བཏང་སྙོམས་དང་།
ནམ་མཁའ་མཐའ་ཡས་[^1490K]སྐྱེ་མཆེད་ཀྱི་སྙོམས་པར་འཇུག་པ་དང་།
རྣམ་ཤེས་མཐའ་ཡས་སྐྱེ་མཆེད་ཀྱི་སྙོམས་པར་འཇུག་པ་དང་།
ཅུང་ཟད་མེད་པའི་སྐྱེ་མཆེད་ཀྱི་སྙོམས་པར་འཇུག་པ་དང་།
འདུ་ཤེས་མེད་འདུ་ཤེས་མེད་མིན་སྐྱེ་མཆེད་ཀྱི་སྙོམས་པར་འཇུག་པའི་འདུ་ཤེས་ནི་གཉིས་སོ།
།སངས་རྒྱས་རྗེས་སུ་དྲན་པ་དང་།
ཆོས་རྗེས་སུ་དྲན་པ་དང་།
དགེ་འདུན་རྗེས་སུ་དྲན་པ་དང་།
ཚུལ་ཁྲིམས་རྗེས་སུ་དྲན་པ་དང་།
གཏོང་བ་རྗེས་སུ་དྲན་པ་དང་།
ལྷ་རྗེས་སུ་དྲན་པ་དང་།
སྐྱེ་བ་རྗེས་སུ་དྲན་པ་དང་།
དབུགས་ཕྱི་ནང་དུ་རྒྱུ་བ་རྗེས་སུ་དྲན་པ་དང་།
འཆི་བ་རྗེས་སུ་དྲན་པ་དང་།
ལུས་ཀྱི་རྣམ་པ་རྗེས་སུ་དྲན་པའི་འདུ་ཤེས་ནི་གཉིས་སོ།
།མི་རྟག་པའི་འདུ་ཤེས་དང་།
སྡུག་བསྔལ་གྱི་[^1491K]འདུ་ཤེས་དང་།
བདག་མེད་པའི་འདུ་ཤེས་དང་།
མི་སྡུག་པའི་འདུ་ཤེས་དང་།
དངོས་པོ་མེད་པའི་འདུ་ཤེས་དང་།
བདག་གི་འདུ་ཤེས་དང་།
སེམས་ཅན་གྱི་འདུ་ཤེས་དང་།
སྲོག་གི་འདུ་ཤེས་དང་།
སྐྱེ་བའི་འདུ་ཤེས་དང་།
གསོ་བའི་འདུ་ཤེས་དང་།
སྐྱེས་བུའི་འདུ་ཤེས་དང་།
གང་ཟག་གི་འདུ་ཤེས་དང་།
ཤེད་ལས་སྐྱེས་ཀྱི་འདུ་ཤེས་དང་།
ཤེད་བུའི་འདུ་ཤེས་དང་།
བྱེད་པ་པོའི་འདུ་ཤེས་དང་།
ཚོར་བ་པོའི་འདུ་ཤེས་དང་།
ཤེས་པ་པོའི་འདུ་ཤེས་དང་།
མཐོང་བ་པོའི་འདུ་ཤེས་ནི་གཉིས་སོ།
།རྟག་པའི་འདུ་ཤེས་དང་།
བདེ་བའི་འདུ་ཤེས་དང་།
སྡུག་པའི་འདུ་ཤེས་དང་།
བདག་གི་འདུ་ཤེས་ནི་གཉིས་སོ།
།བྱང་ཆུབ་ཀྱི་ཕྱོགས་ཀྱི་ཆོས་རྣམས་ཀྱི་འདུ་ཤེས་ནི་གཉིས་སོ།
།སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པའི་ཏིང་ངེ་འཛིན་དང་།
རྣམ་པར་ཐར་པ་བརྒྱད་དང་།
མཐར་གྱིས་གནས་པའི་སྙོམས་པར་འཇུག་པ་དགུའི་འདུ་ཤེས་ནི་གཉིས་སོ།
།རྟོག་པ་དང་བཅས་དཔྱོད་པ་[^1492K]དང་བཅས་པའི་ཏིང་ངེ་འཛིན་དང་།
རྟོག་པ་མེད་པ་ལ་དཔྱོད་པ་[^1493K]ཙམ་གྱི་ཏིང་ངེ་འཛིན་དང་།
རྟོག་པ་མེད་ཅིང་དཔྱོད་པ་[^1494K]མེད་པའི་ཏིང་ངེ་འཛིན་གྱི་འདུ་ཤེས་ནི་གཉིས་སོ།
།སྡུག་བསྔལ་འཕགས་པའི་བདེན་པ་དང་།
ཀུན་འབྱུང་འཕགས་པའི་བདེན་པ་དང་།
འགོག་པ་འཕགས་པའི་བདེན་པ་དང་།
ལམ་འཕགས་པའི་བདེན་པ་དང་།
སྡུག་བསྔལ་ཤེས་པ་དང་།
ཀུན་འབྱུང་ཤེས་པ་དང་།
འགོག་པ་ཤེས་པ་དང་།
ལམ་ཤེས་པ་དང་།
ཟད་པ་ཤེས་པ་དང་།
མི་སྐྱེ་བ་ཤེས་པ་དང་།
ཆོས་ཤེས་པ་དང་།
རྗེས་སུ་འགྲོ་བ་ཤེས་པ་དང་།
ཀུན་རྫོབ་ཤེས་པ་དང་།
འདྲིས་པ་ཤེས་པ་དང་།
སྒྲ་ཇི་བཞིན་པ་ཤེས་པའི་འདུ་ཤེས་ནི་གཉིས་སོ།
།ཕ་རོལ་ཏུ་ཕྱིན་པ་ཐམས་ཅད་དང་།
སྟོང་པ་ཉིད་ཐམས་ཅད་ཀྱི་འདུ་ཤེས་ནི་གཉིས་སོ།
།མངོན་པར་ཤེས་པ་དྲུག་དང་།
ཏིང་ངེ་འཛིན་ཐམས་ཅད་དང་།
གཟུངས་ཀྱི་སྒོ་ཐམས་ཅད་དང་།
དེ་བཞིན་གཤེགས་པའི་སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་ཀྱི་བར་གྱི་[^1495K]འདུ་ཤེས་ནི་གཉིས་སོ།
།རྒྱུན་དུ་ཞུགས་པ་དང་།
ལན་ཅིག་ཕྱིར་འོང་བ་དང་།
ཕྱིར་མི་འོང་བ་དང་།
དགྲ་བཅོམ་པ་དང་།
རང་སངས་རྒྱས་དང་།
བྱང་ཆུབ་སེམས་དཔའ་དང་།
བླ་ན་མེད་པ་ཡང་དག་པར་རྫོགས་པའི་སངས་རྒྱས་ཀྱི་འདུ་ཤེས་ནི་གཉིས་སོ།
།འདུས་བྱས་ཀྱི་ཁམས་ཀྱི་འདུ་ཤེས་དང་།
འདུས་མ་བྱས་ཀྱི་ཁམས་ཀྱི་འདུ་ཤེས་ནི་གཉིས་སོ།
།རབ་འབྱོར་དེ་ལྟར་དེ་[^1496K]ཇི་སྙེད་དུ་འདུ་ཤེས་དང་བཅས་པ་ཐམས་ཅད་དང་།
དེ་[^1497K]ཇི་སྙེད་དུ་འདུ་ཤེས་མེད་པ་དེ་དག་ཐམས་ཅད་ནི་གཉིས་ཏེ།
ཇི་ཙམ་དུ་གཉིས་པ་དེ་ཙམ་དུ་དངོས་པོའོ།
།ཇི་ཙམ་དུ་དངོས་པོ་ཡོད་པ་དེ་ཙམ་དུ་འཁོར་བའོ།
།ཇི་ཙམ་དུ་འཁོར་བ་དེ་ཙམ་དུ་སེམས་ཅན་རྣམས་སྐྱེ་བ་དང་།
རྒ་བ་དང་།
ན་བ་དང་།
འཆི་བ་དང་།
མྱ་ངན་དང་།
སྨྲེ་སྔགས་འདོན་པ་དང་།
སྡུག་བསྔལ་བ་དང་།
ཡིད་མི་བདེ་བ་དང་།
འཁྲུགས་པ་ལས་ཡོངས་སུ་མི་འགྲོལ་[^1498K]ལོ།
།འདུ་ཤེས་ཐམས་ཅད་ཡིད་ལ་མི་བྱེད་པ་དེ་ནི་གཉིས་སུ་མེད་པ་སྟེ།
རབ་འབྱོར་རྣམ་གྲངས་དེས་ཀྱང་འདི་ལྟར་གཉིས་ཀྱི་འདུ་ཤེས་ཅན་ལ་སྦྱིན་པ་མེད་པ་དང་།
ཚུལ་ཁྲིམས་མེད་པ་དང་།
བཟོད་པ་མེད་པ་དང་།
བརྩོན་འགྲུས་མེད་པ་དང་།
བསམ་གཏན་མེད་པ་དང་།
ཤེས་རབ་མེད་པ་དང་།
ལམ་མེད་པ་དང་།
ཐོབ་པ་མེད་པ་དང་།
མངོན་པར་རྟོགས་པ་མེད་པར་རིག་པར་བྱའོ།
།རབ་འབྱོར་གཉིས་ཀྱི་འདུ་ཤེས་ཅན་ལ་ནི་ཆུང་ངུ་ན་མཐུན་པའི་བཟོད་པ་ཡང་མེད་ན།
གཟུགས་ཡོངས་སུ་[^1499K]ཤེས་པར་འགྱུར་བ་ལྟ་ག་ལ་ཡོད།
ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་ཡོངས་སུ་ཤེས་པར་འགྱུར་བ་ལྟ་ག་ལ་ཡོད།
སྐྱེ་མཆེད་དང་།
ཁམས་དང་།
རྟེན་ཅིང་འབྲེལ་པར་འབྱུང་བ་ཡོངས་སུ་ཤེས་པར་འགྱུར་བ་ལྟ་ག་ལ་ཡོད།
བླང་བ་དང་།
དོར་བ་ཡོངས་སུ་[^1500K]ཤེས་པར་འགྱུར་བ་ལྟ་ག་ལ་ཡོད།
བསམ་གཏན་དང་པོ་དང་།
བསམ་གཏན་གཉིས་པ་དང་།
བསམ་གཏན་གསུམ་པ་དང་།
བསམ་གཏན་བཞི་པ་དང་།
བྱམས་པ་དང་།
སྙིང་རྗེ་དང་།
དགའ་བ་དང་།
བཏང་སྙོམས་དང་།
ནམ་མཁའ་མཐའ་ཡས་སྐྱེ་མཆེད་ཀྱི་སྙོམས་པར་འཇུག་པ་དང་།
རྣམ་ཤེས་མཐའ་ཡས་སྐྱེ་མཆེད་ཀྱི་སྙོམས་པར་འཇུག་པ་དང་།
ཅུང་ཟད་མེད་པའི་སྐྱེ་མཆེད་ཀྱི་སྙོམས་པར་འཇུག་པ་དང་།
འདུ་ཤེས་མེད་འདུ་ཤེས་མེད་མིན་སྐྱེ་མཆེད་ཀྱི་སྙོམས་པར་འཇུག་པ་ཡོངས་སུ་ཤེས་པར་འགྱུར་བ་ལྟ་ག་ལ་ཡོད།
སངས་རྒྱས་རྗེས་སུ་དྲན་པ་དང་།
ཆོས་རྗེས་སུ་དྲན་པ་དང་།
དགེ་འདུན་རྗེས་སུ་དྲན་པ་དང་།
ཚུལ་ཁྲིམས་རྗེས་སུ་དྲན་པ་དང་།
གཏོང་བ་རྗེས་སུ་དྲན་པ་དང་།
ལྷ་རྗེས་སུ་དྲན་པ་དང་།
སྐྱེ་བ་རྗེས་སུ་དྲན་པ་དང་།
དབུགས་ཕྱི་ནང་དུ་རྒྱུ་བ་རྗེས་སུ་དྲན་པ་དང་།
འཆི་བ་རྗེས་སུ་དྲན་པ་དང་།
ལུས་ཀྱི་རྣམ་པ་རྗེས་སུ་དྲན་པ་ཡོངས་སུ་ཤེས་པར་འགྱུར་བ་ལྟ་ག་ལ་ཡོད།
མི་རྟག་པའི་འདུ་ཤེས་དང་།
སྡུག་བསྔལ་བའི་འདུ་ཤེས་དང་།
བདག་མེད་པའི་འདུ་ཤེས་དང་།
མི་སྡུག་པའི་འདུ་ཤེས་དང་།
དངོས་པོ་མེད་པའི་འདུ་ཤེས་དང་།
བདག་གི་འདུ་ཤེས་དང་།
སེམས་ཅན་གྱི་འདུ་ཤེས་དང་།
སྲོག་གི་འདུ་ཤེས་དང་།
སྐྱེ་བའི་འདུ་ཤེས་དང་།
གསོ་བའི་འདུ་ཤེས་དང་།
སྐྱེས་བུའི་འདུ་ཤེས་དང་།
གང་ཟག་གི་འདུ་ཤེས་དང་།
ཤེད་ལས་སྐྱེས་ཀྱི་འདུ་ཤེས་དང་།
ཤེད་བུའི་འདུ་ཤེས་དང་།
བྱེད་པ་པོའི་འདུ་ཤེས་དང་།
ཚོར་བ་པོའི་འདུ་ཤེས་དང་།
ཤེས་པ་པོའི་འདུ་ཤེས་དང་།
མཐོང་བ་པོའི་འདུ་ཤེས་ཡོངས་སུ་ཤེས་པར་འགྱུར་བ་ལྟ་ག་ལ་ཡོད།
རྟག་པའི་འདུ་ཤེས་དང་།
བདེ་བའི་འདུ་ཤེས་དང་།
སྡུག་པའི་འདུ་ཤེས་དང་།
བདག་གི་འདུ་ཤེས་ཡོངས་སུ་ཤེས་པར་འགྱུར་བ་ལྟ་ག་ལ་ཡོད།
བྱང་ཆུབ་ཀྱི་ཕྱོགས་ཀྱི་ཆོས་རྣམས་ཡོངས་སུ་ཤེས་པར་འགྱུར་བ་ལྟ་ག་ལ་ཡོད།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པའི་ཏིང་ངེ་འཛིན་དང་།
རྣམ་པར་ཐར་པ་བརྒྱད་དང་།
མཐར་གྱིས་གནས་པའི་སྙོམས་པར་འཇུག་པ་དགུ་ཡོངས་སུ་ཤེས་པར་འགྱུར་བ་ལྟ་ག་ལ་ཡོད།
རྟོག་པ་དང་བཅས་དཔྱོད་པ་དང་བཅས་པའི་ཏིང་ངེ་འཛིན་དང་།
རྟོག་པ་མེད་པ་ལ་དཔྱོད་པ་ཙམ་གྱི་ཏིང་ངེ་འཛིན་དང་།
རྟོག་པ་མེད་ཅིང་དཔྱོད་པ་མེད་པའི་ཏིང་ངེ་འཛིན་ཡོངས་སུ་ཤེས་པར་འགྱུར་བ་ལྟ་ག་ལ་ཡོད།
སྡུག་བསྔལ་འཕགས་པའི་བདེན་པ་དང་།
ཀུན་འབྱུང་འཕགས་པའི་བདེན་པ་དང་།
འགོག་པ་འཕགས་པའི་བདེན་པ་དང་།
ལམ་འཕགས་པའི་བདེན་པ་དང་།
སྡུག་བསྔལ་ཤེས་པ་དང་།
ཀུན་འབྱུང་བ་ཤེས་པ་དང་།
འགོག་པ་ཤེས་པ་དང་།
ལམ་ཤེས་པ་དང་།
ཟད་པ་ཤེས་པ་དང་།
མི་སྐྱེ་བ་ཤེས་པ་དང་།
ཆོས་ཤེས་པ་དང་།
རྗེས་སུ་འགྲོ་བ་ཤེས་པ་དང་།
ཀུན་རྫོབ་ཤེས་པ་དང་།
འདྲིས་པ་ཤེས་པ་དང་།
སྒྲ་ཇི་བཞིན་པ་ཤེས་པ་ཡོངས་སུ་ཤེས་པར་འགྱུར་བ་ལྟ་ག་ལ་ཡོད།
ཕ་རོལ་ཏུ་ཕྱིན་པ་ཐམས་ཅད་དང་།
སྟོང་པ་ཉིད་ཐམས་ཅད་ཡོངས་སུ་ཤེས་པར་འགྱུར་བ་ལྟ་ག་ལ་ཡོད།མངོན་པར་ཤེས་པ་དྲུག་དང་།
ཏིང་ངེ་འཛིན་ཐམས་ཅད་དང་།
གཟུངས་ཀྱི་སྒོ་ཐམས་ཅད་དང་།
དེ་བཞིན་གཤེགས་པའི་སྟོབས་རྣམས་དང་།
མི་འཇིགས་པ་རྣམས་དང་།
སོ་སོ་ཡང་དག་པར་རིག་པ་རྣམས་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་[^1501K]འདྲེས་པ་རྣམས་ཡོངས་སུ་ཤེས་པར་འགྱུར་བ་ལྟ་ག་ལ་ཡོད།
རྒྱུན་དུ་ཞུགས་པའི་འབྲས་བུ་དང་།
ལན་ཅིག་ཕྱིར་འོང་བའི་འབྲས་བུ་དང་།
ཕྱིར་མི་འོང་བའི་འབྲས་བུ་དང་།
དགྲ་བཅོམ་པ་ཉིད་དང་།
རང་བྱང་ཆུབ་དང་།
རྣམ་པ་ཐམས་ཅད་མཁྱེན་པ་ཉིད་ཀྱི་བར་དུ་ཡོངས་སུ་ཤེས་པར་འགྱུར་བ་ལྟ་ག་ལ་ཡོད།
གང་ལ་ལམ་སྒོམ་པ་མེད་པ་[^1502K]དེ་ལ་རྒྱུན་དུ་ཞུགས་པའི་འབྲས་བུའང་ག་ལ་ཡོད།
ལན་ཅིག་ཕྱིར་འོང་བའི་འབྲས་བུ་དང་།
ཕྱིར་མི་འོང་བའི་འབྲས་བུ་དང་།
དགྲ་བཅོམ་པ་ཉིད་དང་།
རང་བྱང་ཆུབ་དང་།
རྣམ་པ་ཐམས་ཅད་མཁྱེན་པ་ཉིད་ཀྱི་བར་ཡང་ག་ལ་ཡོད།
བག་ཆགས་ཀྱི་མཚམས་སྦྱོར་བའི་ཉོན་མོངས་པ་ཐམས་ཅད་སྤངས་པ་ཡང་ག་ལ་ཡོད།
དེ་ནས་ཚེ་དང་ལྡན་པ་རབ་འབྱོར་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ།
།བཅོམ་ལྡན་འདས་གལ་ཏེ་དེ་ལྟར་དངོས་པོའི་འདུ་ཤེས་ཅན་ལ་[^1503K]མཐུན་པའི་བཟོད་པ་ཡང་མ་མཆིས་པས་ཐོབ་པ་ལྟ་[^1504K]ག་ལ་མཆིས་ཏེ་མ་མཆིས།
མངོན་པར་རྟོགས་པ་ལྟ་[^1505K]ག་ལ་མཆིས་ཏེ་མ་མཆིས་ན།
ཅི་ལགས།
བཅོམ་ལྡན་འདས་དངོས་པོ་མ་མཆིས་པའི་འདུ་ཤེས་ཅན་ལ་མཐུན་པའི་བཟོད་པའམ།
དཀར་པོ་རྣམ་པར་མཐོང་བའི་སའམ།
རིགས་ཀྱི་སའམ།
བརྒྱད་པའི་སའམ།
མཐོང་བའི་སའམ།
བསྲབས་པའི་སའམ།
འདོད་ཆགས་དང་བྲལ་བའི་སའམ།
བྱས་པ་རྟོགས་པའི་སའམ།
རང་སངས་རྒྱས་ཀྱི་སའམ།
བྱང་ཆུབ་སེམས་དཔའི་སའམ།
སངས་རྒྱས་ཀྱི་སའམ།
ལམ་སྒོམ་པ་གང་ལ་བརྟེན་ཅིང་ཉོན་མོངས་པ་གང་གིས་བསྒྲིབས་པས་བྱང་ཆུབ་སེམས་དཔའི་སྐྱོན་མ་མཆིས་པར་ཆུད་པར་མི་འགྱུར་བ་དང་།
བྱང་ཆུབ་སེམས་དཔའི་སྐྱོན་མ་མཆིས་པར་མ་ཆུད་པས་རྣམ་པ་ཐམས་ཅད་མཁྱེན་པ་ཉིད་ཐོབ་པར་མི་འགྱུར་བ་དང་།
རྣམ་པ་ཐམས་ཅད་མཁྱེན་པ་ཉིད་མ་ཐོབ་པས་བག་ཆགས་ཀྱི་མཚམས་སྦྱོར་བའི་ཉོན་མོངས་པ་ཐམས་ཅད་མི་སྤོང་བའི་སྒྲིབ་པ་ཉན་ཐོས་དང་ལྡན་པའམ།
རང་སངས་རྒྱས་དང་ལྡན་པའི་ཉོན་མོངས་པ་དེ་དག་ཡོངས་སུ་སྤོང་བར་འགྱུར་བའི་ལམ་མཆིས་སམ།
བཅོམ་ལྡན་འདས་གལ་ཏེ་ཆོས་སྐྱེ་བར་འགྱུར་བ་གང་ཡང་སྐྱེ་བ་མ་མཆིས་ན།
[^1506K]ཇི་ལྟར་ཆོས་དེ་དག་མ་བསྐྱེད་པར་[^1507K]རྣམ་པ་ཐམས་ཅད་མཁྱེན་པ་ཉིད་ཐོབ་པར་འགྱུར།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་དེ་བཞིན་ནོ།
།དེ་དེ་བཞིན་ཏེ།
དངོས་པོ་མེད་པའི་འདུ་ཤེས་ཅན་ལ་མཐུན་པའི་བཟོད་པ་མེད་དོ།
།མངོན་པར་རྟོགས་པའི་ས་མེད་དོ།
།དཀར་པོ་རྣམ་པར་མཐོང་བའི་ས་མེད་དོ།
།རིགས་ཀྱི་ས་མེད་དོ།
།བརྒྱད་པའི་ས་མེད་དོ།
།མཐོང་བའི་ས་མེད་དོ།
།བསྲབས་པའི་ས་མེད་དོ།
།འདོད་ཆགས་དང་བྲལ་བའི་ས་མེད་དོ།
།བྱས་པ་རྟོགས་པའི་ས་མེད་དོ།
།རང་སངས་རྒྱས་ཀྱི་ས་མེད་དོ།
།བྱང་ཆུབ་སེམས་དཔའི་ས་མེད་དོ།
།སངས་རྒྱས་ཀྱི་ས་མེད་དོ།
།ལམ་སྒོམ་པ་གང་ལ་བརྟེན་ཅིང་ཉོན་མོངས་པ་གང་གིས་བསྒྲིབས་པས་བྱང་ཆུབ་སེམས་དཔའི་སྐྱོན་མེད་པར་ཆུད་པར་མི་འགྱུར་བ་དང་།
བྱང་ཆུབ་སེམས་དཔའི་སྐྱོན་མེད་པར་མ་ཆུད་པས་རྣམ་པ་ཐམས་ཅད་མཁྱེན་པ་ཉིད་ཐོབ་པར་མི་འགྱུར་བ་དང་།
རྣམ་པ་ཐམས་ཅད་མཁྱེན་པ་ཉིད་མ་ཐོབ་པས་བག་ཆགས་ཀྱི་མཚམས་སྦྱོར་བའི་ཉོན་མོངས་པ་ཐམས་ཅད་མི་སྤོང་བའི་སྒྲིབ་པ་ཉན་ཐོས་དང་ལྡན་པའམ།
རང་སངས་རྒྱས་དང་ལྡན་པའི་ཉོན་མོངས་པ་[^1508K]དེ་དག་སྤོང་བར་འགྱུར་བའི་ལམ་མེད་དོ།
།གསོལ་པ།
བཅོམ་ལྡན་འདས་ཅི་ལགས།
བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
དངོས་པོ་མཆིས་པར་འདུ་ཤེས་པ་དང་།
དངོས་པོ་མ་མཆིས་པར་འདུ་ཤེས་པ་མཆིས་སམ།
གཟུགས་སུ་འདུ་ཤེས་པ་དང་།
ཚོར་བ་དང་།
འདུ་ཤེས་དང་།
འདུ་བྱེད་རྣམས་[^1509K]དང་།
རྣམ་པར་ཤེས་པར་འདུ་ཤེས་པ་དང་།
སྐྱེ་མཆེད་དང་།
ཁམས་སུ་འདུ་ཤེས་པ་[^1510K]དང་།
འདོད་ཆགས་སུ་འདུ་ཤེས་པ་དང་།
འདོད་ཆགས་སྤང་བར་འདུ་ཤེས་པ་དང་།
ཞེ་སྡང་དུ་འདུ་ཤེས་པ་དང་།
ཞེ་སྡང་སྤང་བར་འདུ་ཤེས་པ་དང་།
གཏི་མུག་ཏུ་འདུ་ཤེས་པ་དང་།
གཏི་མུག་སྤང་བར་འདུ་ཤེས་པ་དང་།
མ་རིག་པར་འདུ་ཤེས་པ་དང་།
མ་རིག་པ་སྤང་བར་འདུ་ཤེས་པ་དང་།
འདུ་བྱེད་དུ་འདུ་ཤེས་པ་དང་།
འདུ་བྱེད་སྤང་བར་འདུ་ཤེས་པ་དང་།
རྣམ་པར་ཤེས་པར་འདུ་ཤེས་པ་དང་།
རྣམ་པར་ཤེས་པ་སྤང་བར་འདུ་ཤེས་པ་དང་།
མིང་དང་གཟུགས་སུ་འདུ་ཤེས་པ་དང་།
མིང་དང་གཟུགས་སྤང་བར་འདུ་ཤེས་པ་དང་།
སྐྱེ་མཆེད་དྲུག་ཏུ་འདུ་ཤེས་པ་དང་།
སྐྱེ་མཆེད་དྲུག་ཏུ་སྤང་བར་འདུ་ཤེས་པ་དང་།
རེག་པར་འདུ་ཤེས་པ་དང་།
རེག་པ་སྤང་བར་འདུ་ཤེས་པ་དང་།
ཚོར་བར་འདུ་ཤེས་པ་དང་།
ཚོར་བ་སྤང་བར་འདུ་ཤེས་པ་དང་།
སྲེད་པར་འདུ་ཤེས་པ་དང་།
སྲེད་པ་སྤང་བར་འདུ་ཤེས་པ་དང་།
ལེན་པར་འདུ་ཤེས་པ་དང་།
ལེན་པ་སྤང་བར་འདུ་ཤེས་པ་དང་།
སྲིད་པར་འདུ་ཤེས་པ་དང་།
སྲིད་པ་སྤང་བར་འདུ་ཤེས་པ་དང་།
སྐྱེ་བར་འདུ་ཤེས་པ་དང་།
སྐྱེ་བ་སྤང་བར་འདུ་ཤེས་པ་དང་།
རྒ་ཤིར་[^1511K]འདུ་ཤེས་པ་དང་།
རྒ་ཤི་སྤང་བར་འདུ་ཤེས་པ་དང་།
མྱ་ངན་དང་སྨྲེ་སྔགས་འདོན་པར་འདུ་ཤེས་པ་དང་།
མྱ་ངན་དང་སྨྲེ་སྔགས་འདོན་པ་སྤང་བར་འདུ་ཤེས་པ་དང་།
སྡུག་བསྔལ་དུ་འདུ་ཤེས་པ་དང་།
སྡུག་བསྔལ་ཀུན་[^1512K]ཤེས་པར་བྱ་བ་སྤང་བར་[^1513K]འདུ་ཤེས་པ་དང་།
ཀུན་འབྱུང་བར་འདུ་ཤེས་པ་དང་།
ཀུན་འབྱུང་བ་[^1514K]སྤང་བར་འདུ་ཤེས་པ་དང་།
འགོག་པར་འདུ་ཤེས་པ་དང་།
འགོག་པ་མངོན་དུ་བྱ་བ་སྤང་བར་[^1515K]འདུ་ཤེས་པ་དང་།
ལམ་དུ་འདུ་ཤེས་པ་དང་།
ལམ་སྒོམ་པ་སྤང་བར་[^1516K]འདུ་ཤེས་པ་དང་།
རྣམ་པ་ཐམས་ཅད་མཁྱེན་པ་ཉིད་དུ་འདུ་ཤེས་པ་དང་།
བག་ཆགས་ཀྱི་མཚམས་སྦྱོར་བའི་ཉོན་མོངས་པ་ཐམས་ཅད་སྤང་བར་འདུ་ཤེས་པའི་བར་དུ་མཆིས་སམ།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་ནི་མེད་དོ།
།རབ་འབྱོར་བྱང་ཆུབ་སེམས་དཔའ་སེམས་དཔའ་ཆེན་པོ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
ཆོས་གང་ལ་ཡང་དངོས་པོ་ཡོད་པར་འདུ་ཤེས་པའམ།
དངོས་པོ་མེད་པར་འདུ་ཤེས་པ་མེད་དེ[^1517K]།
།གང་ལ་དངོས་པོ་ཡོད་པར་འདུ་ཤེས་པ་དང་།
དངོས་པོ་མེད་པར་འདུ་ཤེས་པ་མེད་པ་དེ་ཉིད་ནི་བྱང་ཆུབ་སེམས་དཔའ་སེམས་དཔའ་ཆེན་པོའི་རྗེས་སུ་མཐུན་པའི་བཟོད་པའོ།
།གང་ལ་དངོས་པོ་ཡོད་པར་འདུ་ཤེས་པ་དང་།
དངོས་པོ་མེད་པར་འདུ་ཤེས་པ་མེད་པ་དེ་ཉིད་ནི་ལམ་སྒོམ་པའོ།
།གང་ལ་དངོས་པོ་ཡོད་པར་འདུ་ཤེས་པ་དང་།
དངོས་པོ་མེད་པར་འདུ་ཤེས་པ་མེད་པ་དེ་ཉིད་ནི་འབྲས་བུའོ།
།རབ་འབྱོར་བྱང་ཆུབ་སེམས་དཔའ་སེམས་དཔའ་ཆེན་པོའི་ལམ་ནི་དངོས་པོ་མེད་པའོ།
།མངོན་པར་རྟོགས་པ་ཡང་དངོས་པོ་མེད་པའོ།
།རབ་འབྱོར་དེ་ལྟར་རྣམ་གྲངས་དེས་ཀྱང་འདི་ལྟར་ཆོས་ཐམས་ཅད་ནི་དངོས་པོ་མེད་པའི་ངོ་བོ་ཉིད་དུ་རིག་པར་བྱའོ།
།གསོལ་པ།
བཅོམ་ལྡན་འདས་གལ་ཏེ་དེ་ལྟར་ཆོས་ཐམས་ཅད་དངོས་པོ་མ་མཆིས་པའི་ངོ་བོ་ཉིད་ལགས་ན།
བཅོམ་ལྡན་འདས་ཇི་ལྟར་དེ་བཞིན་གཤེགས་པས་ཆོས་ཐམས་ཅད་དངོས་པོ་མ་མཆིས་པའི་ངོ་བོ་ཉིད་དུ་མངོན་པར་རྫོགས་པར་སངས་རྒྱས་པར་འགྱུར་བ་འམ།
[^1518K]དེ་དག་མངོན་པར་རྫོགས་པར་སངས་རྒྱས་པས་ཆོས་ཐམས་ཅད་ལ་མངའ་བསྒྱུར་བའི་[^1519K]ཡུལ་ལ་མངའ་བརྙེས་པར་འགྱུར།
དེ་སྐད་ཅེས་གསོལ་པ་དང་།
བཅོམ་ལྡན་འདས་ཀྱིས་ཚེ་དང་ལྡན་པ་རབ་འབྱོར་ལ་འདི་སྐད་ཅེས་བཀའ་སྩལ་ཏོ།
།རབ་འབྱོར་འདི་ལ་[^1520K]སྔོན་བྱང་ཆུབ་སེམས་དཔའི་སྤྱད་པ་སྤྱོད་ཅིང་ཕ་རོལ་ཏུ་ཕྱིན་པ་དྲུག་ལ་སྤྱོད་པའི་ཚེ།
འདོད་པས་དབེན།
སྡིག་ཏོ་མི་དགེ་བའི་ཆོས་ཀྱིས་དབེན་པ།
རྟོག་པ་དང་བཅས་དཔྱོད་པ་[^1521K]དང་བཅས་པ།
དབེན་པ་ལས་སྐྱེས་པའི་དགའ་བ་དང་བདེ་བ་ཅན་བསམ་གཏན་དང་པོ་ལ་ཉེ་བར་བསྒྲུབས་ཏེ་གནས་སོ།
།བསམ་གཏན་བཞི་པའི་བར་ལ་ཉེ་བར་བསྒྲུབས་ཤིང་གནས་པར་གྱུར་ཏེ།
འོན་ཀྱང་ངས་བསམ་གཏན་དེ་དག་དང་།
བསམ་གཏན་གྱི་ཡན་ལག་དེ་དག་གི་མཚན་མར་མ་[^1522K]བཟུང་སྟེ།
བསམ་གཏན་དེ་དག་གིས་སྙེམས་པར་མ་གྱུར།
བསམ་གཏན་གྱི་རོ་མྱང་[^1523K]བར་མ་གྱུར།
བསམ་གཏན་དུ་དམིགས་པར་མ་གྱུར་ཏེ།
དེ་ལྟར་ངས་བསམ་གཏན་དེ་དག་གི་རྣམ་པ་ཡོངས་སུ་དག་པ་ལ་མཉམ་པར་གཞག་གོ།
།དེ་ལྟར་ངས་བསམ་གཏན་དེ་དག་གིས་[^1524K]རྣམ་པར་སྨིན་པར་བྱས་ནས།
རྫུ་འཕྲུལ་གྱི་ཤེས་པ་རྣམ་པ་ཐ་དད་པ་མངོན་དུ་བྱ་བའི་ཕྱིར་སེམས་གཞོལ་བར་བྱས།
ལྷའི་རྣ་བ་ཤེས་པ་མངོན་དུ་བྱ་བའི་ཕྱིར་སེམས་གཞོལ་བར་བྱས།
ཕ་རོལ་གྱི་སེམས་ཤེས་པ་མངོན་དུ་བྱ་བའི་ཕྱིར་སེམས་གཞོལ་བར་བྱས།
སྔོན་གྱི་གནས་རྗེས་སུ་དྲན་པ་ཤེས་པ་མངོན་དུ་བྱ་བའི་ཕྱིར་སེམས་གཞོལ་བར་བྱས།
ལྷའི་མིག་གི་[^1525K]ཤེས་པ་མངོན་དུ་བྱ་བའི་ཕྱིར་སེམས་གཞོལ་བར་བྱས་ཏེ།
འོན་ཀྱང་ངས་མངོན་པར་ཤེས་པ་མངོན་དུ་བྱས་པ་དེ་དག་ལ་མཚན་མར་མ་བཟུང་སྟེ།
མངོན་པར་ཤེས་པ་དེ་དག་གིས་རློམ་སེམས་སུ་མ་གྱུར[^1526K]།
རོ་[^1527K]མྱོང་བར་མ་གྱུར།
དམིགས་པར་མ་གྱུར་ཏེ།
མངོན་པར་ཤེས་པ་ལྔ་པོ་དེ་དག་ནམ་མཁའ་ལྟ་བུར་ཡང་དག་པར་རྗེས་སུ་དྲན་པས་མཉམ་པར་གཞག་སྟེ།
དེ་ལྟར་ངས་སྐད་ཅིག་གཅིག་དང་ལྡན་པའི་ཤེས་རབ་ཀྱིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་ནས་འདི་ནི་སྡུག་བསྔལ་ལོ།
།འདི་ནི་སྡུག་བསྔལ་ཀུན་འབྱུང་བའོ།
།འདི་ནི་སྡུག་བསྔལ་འགོག་པའོ།
།འདི་ནི་སྡུག་བསྔལ་འགོག་པར་འགྱུར་བའི་ལམ་མོ་ཞེས་ཡང་དག་པ་ཇི་ལྟ་བ་བཞིན་དུ་རབ་ཏུ་[^1528K]ཤེས་པར་གྱུར་ཏེ།
དེ་ལྟར་ང་དེ་བཞིན་གཤེགས་པའི་སྟོབས་བཅུ་དང་ལྡན་པར་གྱུར།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་དང་ལྡན་པར་གྱུར་ནས་སེམས་ཅན་རྣམས་ཕུང་པོ་གསུམ་དུ་ལུང་བསྟན་པར་གྱུར་ཏོ།
།རབ་འབྱོར་གྱིས་གསོལ་པ།
བཅོམ་ལྡན་འདས་ཇི་ལྟར་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀྱིས་དངོས་པོ་མ་མཆིས་པའི་ངོ་བོ་ཉིད་ཀྱི་བསམ་གཏན་བཞི་བསྐྱེད་པར་གྱུར།
ཇི་ལྟར་[^1529K]མངོན་པར་ཤེས་པ་དྲུག་མངོན་པར་མཁྱེན་པ་དང་།
དེ་བཞིན་གཤེགས་པའི་སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་བསྐྱེད་པར་གྱུར།
སེམས་ཅན་རྣམས་ཀྱང་སེམས་ཅན་མ་མཆིས་པར་ཡང་ཇི་ལྟར་ཕུང་པོ་གསུམ་དུ་ལུང་བསྟན་པར་གྱུར།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་གལ་ཏེ་འདོད་པ་རྣམས་དང་སྡིག་ཏོ་མི་དགེ་བའི་ཆོས་རྣམས་ལ་རང་གི་ངོ་བོའམ་དངོས་པོ་མེད་པ་ཞིག་ཡོད་ན་ནི།
རབ་འབྱོར་ངས་སྔོན་བྱང་ཆུབ་སེམས་དཔའི་སྤྱད་པ་སྤྱོད་པའི་ཚེ།
འདོད་པ་རྣམས་དངོས་པོ་མེད་པའི་ངོ་བོ་ཉིད་དང་།
སྡིག་ཏོ་མི་དགེ་བའི་ཆོས་རྣམས་དངོས་པོ་མེད་པའི་ངོ་བོ་ཉིད་དུ་རིག་ནས་བསམ་གཏན་བཞི་ཉེ་བར་བསྒྲུབས་ཏེ་གནས་པར་ཡང་[^1530K]མི་འགྱུར་ཏེ།
རབ་འབྱོར་འདི་ལྟར་དངོས་པོ་མེད་པའི་ངོ་བོ་ཉིད་མ་གཏོགས་པར་འདོད་པ་རྣམས་དང་།
སྡིག་ཏོ་མི་དགེ་བའི་ཆོས་རྣམས་ལ་རང་གི་ངོ་བོའམ་དངོས་པོ་མེད་པ་ཉིད་མེད་པ་ཡིན་ཏེ།
རབ་འབྱོར་དེའི་ཕྱིར་སྔོན་ང་བྱང་ཆུབ་སེམས་དཔའི་སྤྱད་པ་སྤྱོད་པའི་ཚེ།
འདོད་པས་དབེན་པ།
[^1531K]སྡིག་ཏོ་མི་དགེ་བའི་ཆོས་ཀྱིས་དབེན་པ།
རྟོག་པ་དང་བཅས་པ།
[^1532K]དཔྱོད་པ་དང་བཅས་པའི་དབེན་པ་ལས་སྐྱེས་པའི་དགའ་བ་དང་བདེ་བ་ཅན་བསམ་གཏན་དང་པོ་ལ་ཉེ་བར་བསྒྲུབས་ཏེ་གནས་པར་གྱུར་[^1533K]ཏོ།
།བསམ་གཏན་བཞི་པའི་བར་ལ་ཉེ་བར་བསྒྲུབས་ཏེ་གནས་པར་གྱུར་ཏོ།
།རབ་འབྱོར་གལ་ཏེ་མངོན་པར་ཤེས་པ་རྣམས་ལ་དངོས་པོ་ཞིག་ཡོད་དེ།
ངོ་བོ་འམ་གཞན་གྱི་དངོས་པོ་ཞིག་ཡོད་ན་ནི།
རབ་འབྱོར་ངས་ཀྱང་མངོན་པར་ཤེས་པ་ཐམས་ཅད་དངོས་པོ་མེད་པའི་ངོ་བོ་ཉིད་དུ་རིག་ནས།
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་པར་མི་འགྱུར་ཏེ།
རབ་འབྱོར་འདི་ལྟར་མངོན་པར་ཤེས་པ་རྣམས་ལ་དངོས་པོ་མེད་དེ།
ངོ་བོ་ཉིད་མེད་པ།
གཞན་གྱི་དངོས་པོ་མེད་པ་སྟེ།
གཞན་དུ་ན་དངོས་པོ་མེད་པའི་ངོ་བོ་ཉིད་ཡིན་པས་དེའི་ཕྱིར་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀྱིས་མངོན་པར་ཤེས་པ་ཐམས་ཅད་དངོས་པོ་མེད་པའི་ངོ་བོ་ཉིད་དུ་ཐུགས་སུ་ཆུད་དེ།
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་ཏེ།
སེམས་ཅན་རྣམས་ཀྱང་ཕུང་པོ་གསུམ་དུ་ལུང་བསྟན་ཏོ་ཞེས་བྱ་བ་ནི་བསྒོམ་པའི་[^1534K]ལམ་ལ་ལོག་པར་རྟོག་པ་སྟེ།
འདི་དག་གིས་ནི་ལོག་པར་རྟོག་པ་གསུངས་ཏེ།
དེ་ལྟར་ན་རྩེ་མོའི་མངོན་པར་རྟོགས་པ་བསྟན་པ་ཡིན་ནོ།
།འཕགས་པ་ཤེས་རབ་ཀྱི་ཕ་རོལ་ཏུ་ཕྱིན་པ་སྟོང་ཕྲག་ཉི་ཤུ་ལྔ་པ་མངོན་པར་རྟོགས་པའི་རྒྱན་གྱི་[^1535K]རྗེས་སུ་འབྲངས་ནས་ཡང་དག་པར་གཏུགས་པ་ལས་རྩེ་མོའི་[^1536K]མངོན་པར་རྟོགས་པའི་སྐབས་ཏེ་བསླབས་པ་[^1537K]ཡོངས་སུ་དག་པ་[^1538K]ཞེས་བྱ་བའི་ལེའུ་སྟེ་ལྔ་པའོ།།
།།བམ་པོ་དྲུག་ཅུ་གསུམ་པ།
དེ་སྐད་ཅེས་བཀའ་སྩལ་པ་དང་།
ཚེ་དང་ལྡན་པ་རབ་འབྱོར་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ།
།བཅོམ་ལྡན་འདས་གལ་ཏེ་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་ཆོས་ཐམས་ཅད་དངོས་པོ་མ་མཆིས་པའི་ངོ་བོ་ཉིད་ལ་བསམ་གཏན་བཞི་དང་།
མངོན་པར་ཤེས་པ་ལྔས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་ན་བཅོམ་ལྡན་འདས་ཇི་ལྟར་ཆོས་ཐམས་ཅད་དངོས་པོ་མ་མཆིས་པའི་ངོ་བོ་ཉིད་ལ་བྱང་ཆུབ་སེམས་དཔའ་སེམས་དཔའ་ཆེན་པོ་མཐར་གྱིས་སྤྱད་པ་[^1539K]དང་།
མཐར་གྱིས་བསླབ་པ་དང་མཐར་གྱིས་ནན་ཏན་དུ་བགྱི་བ་གང་གིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་འགྱུར་བའི་མཐར་གྱིས་སྤྱད་པ་[^1540K]དང་མཐར་གྱིས་བསླབ་པ་དང་།
མཐར་གྱིས་ནན་ཏན་དུ་བགྱི་མ་[^1541K]མ་མཆིས་པར་འགྱུར།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་འདི་ལྟར་བྱང་ཆུབ་སེམས་དཔའ་སེམས་དཔའ་ཆེན་པོས་ཐོག་མར་སངས་རྒྱས་བཅོམ་ལྡན་འདས་རྣམས་དང་།
བྱང་ཆུབ་སེམས་དཔའ་སེམས་དཔའ་ཆེན་པོ་དག་དང་།
སངས་རྒྱས་མང་པོ་ལ་བསྙེན་བཀུར་བའི་དགྲ་བཅོམ་པ་དག་དང་།
ཕྱིར་མི་འོང་བ་དང་།
ལན་ཅིག་ཕྱིར་འོང་བ་དང་།
རྒྱུན་དུ་ཞུགས་པ་དག་ལས་སངས་རྒྱས་བཅོམ་ལྡན་འདས་རྣམས་དངོས་པོ་མེད་པའི་ངོ་བོ་ཉིད་དང་།
བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་དངོས་པོ་མེད་པའི་ངོ་བོ་ཉིད་དང་།
རང་སངས་རྒྱས་རྣམས་དངོས་པོ་མེད་པའི་ངོ་བོ་ཉིད་དང་།
དགྲ་བཅོམ་པ་རྣམས་དངོས་པོ་མེད་པའི་ངོ་བོ་ཉིད་དང་།
ཕྱིར་མི་འོང་བ་རྣམས་དངོས་པོ་མེད་པའི་ངོ་བོ་ཉིད་དང་།
ལན་ཅིག་ཕྱིར་འོང་བ་རྣམས་དངོས་པོ་མེད་པའི་ངོ་བོ་ཉིད་དང་།
རྒྱུན་དུ་ཞུགས་པ་རྣམས་དངོས་པོ་མེད་པའི་ངོ་བོ་ཉིད་དང་།
འཕགས་པ་ཐམས་ཅད་དངོས་པོ་མེད་པའི་ངོ་བོ་ཉིད་དང་།
འདུ་བྱེད་རྣམས་ནི་ངོ་བོ་ཉིད་ཆུང་ངུ་ན་སྐྲའི་རྩེ་མོའི་ཆ་ཤས་ཀྱི་གནས་ཙམ་ཡང་མེད་དོ་ཞེས་བྱ་བར་ཐོས་ནས།
བྱང་ཆུབ་སེམས་དཔའ་སེམས་དཔའ་ཆེན་པོ་དེ་ཅི་སྟེ།
སངས་རྒྱས་བཅོམ་ལྡན་འདས་རྣམས་ཀྱང་དངོས་པོ་མེད་པའི་ངོ་བོ་ཉིད་དང་།
བྱང་ཆུབ་སེམས་དཔའ་སེམས་དཔའ་ཆེན་པོ་དང་།
དགྲ་བཅོམ་པ་རྣམས་དང་།
ཕྱིར་མི་འོང་བ་རྣམས་དང་།
ལན་ཅིག་ཕྱིར་འོང་བ་རྣམས་དང་།
རྒྱུན་དུ་ཞུགས་པ་རྣམས་ཀྱང་དངོས་པོ་མེད་པའི་ངོ་བོ་ཉིད་ཡིན་ན།
གལ་ཏེ་བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་ཀྱང་རུང་།
གལ་ཏེ་མངོན་པར་རྫོགས་པར་སངས་མ་རྒྱས་ཀྱང་རུང་སྟེ།
ཆོས་ཐམས་ཅད་ནི་དངོས་པོ་མེད་པའི་ངོ་བོ་ཉིད་ཡིན་གྱི[^1542K]།
ཅི་ནས་ཀྱང་བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་པར་བྱས་ཏེ།
སེམས་ཅན་དངོས་པོའི་འདུ་ཤེས་ལ་སྤྱོད་པ་ཐམས་ཅད་དངོས་པོ་མེད་པ་ལ་རབ་ཏུ་དགོད་པར་[^1543K]བྱའོ་སྙམ་སྟེ།
རབ་འབྱོར་བྱང་ཆུབ་སེམས་དཔའ་སེམས་དཔའ་ཆེན་པོ་དེ་སེམས་ཅན་ཐམས་ཅད་ཡོངས་སུ་མྱ་ངན་ལས་འདའ་བའི་ཕྱིར་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་འཇུག་སྟེ།
མཐར་གྱིས་པའི་བྱ་བ་དང་།
མཐར་གྱིས་པའི་བསླབ་པ་དང་།
མཐར་གྱིས་པའི་སྒྲུབ་པ་གང་ལ་བསླབས་པས་སྔོན་གྱི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་པར་གྱུར་པ་དེ་ལྟ་བུའི་མཐར་གྱིས་པའི་བྱ་བ་དང་།
མཐར་གྱིས་པའི་བསླབ་པ་དང་།
མཐར་གྱིས་པའི་སྒྲུབ་པ་རྩོམ་མོ།
།དེ་ཐོག་མར་སྦྱིན་པའི་ཕ་རོལ་ཏུ་ཕྱིན་པ་དང་།
ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་།
བཟོད་པའི་ཕ་རོལ་ཏུ་ཕྱིན་པ་དང་།
བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་།
བསམ་གཏན་གྱི་ཕ་རོལ་ཏུ་ཕྱིན་པ་དང་།
ཤེས་རབ་ཀྱི་ཕ་རོལ་ཏུ་ཕྱིན་པ་དང་།
ཕ་རོལ་ཏུ་ཕྱིན་པ་དྲུག་ལ་སྤྱོད་དོ་ཞེས་བྱ་བ་ནི།
མཐར་གྱིས་པའི་མངོན་པར་རྟོགས་པར་[^1544K]སྤྱིར་བཀོད་པ་ཡིན་ནོ།།
།།རབ་འབྱོར་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་སེམས་དང་པོ་བསྐྱེད་པ་ནས་ཉེ་བར་བཟུང་སྟེ།
དེ་སྦྱིན་པའི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
བདག་ཀྱང་སྦྱིན་པ་ཡོངས་སུ་གཏོང་ངོ་།
།ཕ་རོལ་ཡང་སྦྱིན་པ་ལ་རབ་ཏུ་འཇོག་གོ།
།སྦྱིན་པའི་ལེགས་པ་བརྗོད་དོ།
།སེམས་ཅན་གཞན་གང་སྦྱིན་པ་ཡོངས་སུ་གཏོང་བ་དེ་དག་གི་[^1545K]ཡང་ལེགས་པ་བརྗོད་ཅིང་མཐུན་པས་དགའ་བར་སྤྱོད་དོ།
།དེ་སྦྱིན་པ་དེས་ལོངས་སྤྱོད་ཀྱི་ཕུང་པོ་ཆེན་པོ་ཐོབ་ནས་སེར་སྣ་མེད་པའི་སེམས་ཀྱིས་སྦྱིན་པ་ཡོངས་སུ་གཏོང་བར་བྱེད་དེ།
ཟས་འདོད་པ་ལ་ནི་ཟས།
སྐོམ་འདོད་པ་ལ་ནི་སྐོམ།
བཞོན་པ་འདོད་པ་ལ་ནི་བཞོན་པ།
གོས་འདོད་པ་ལ་ནི་གོས།
སྤོས་འདོད་པ་ལ་ནི་སྤོས།
ཕྲེང་བ་འདོད་པ་ལ་ནི་ཕྲེང་བ།
བྱུག་པ་འདོད་པ་ལ་ནི་བྱུག་པ།
མལ་ཆ་འདོད་པ་ལ་ནི་མལ་ཆ།
གནས་འདོད་པ་ལ་ནི་གནས།
མར་མེ་འདོད་པ་ལ་ནི་མར་མེ་གཏོང་བ་ནས།
མིའི་ཡོ་བྱད་གང་ཅི་ཡང་རུང་བ་དག་ཀྱང་དེ་ལ་གཏོང་བའི་བར་དུ་སྟེ།
དེ་སྦྱིན་པ་དེ་ཉིད་ཀྱིས་སེམས་ཅན་རྣམས་ཚུལ་ཁྲིམས་དང་།
ཏིང་ངེ་འཛིན་དང་།
ཤེས་རབ་དང་།
རྣམ་པར་གྲོལ་བ་དང་།
རྣམ་པར་གྲོལ་བའི་ཡེ་ཤེས་མཐོང་བ་ལ་རབ་ཏུ་[^1546K]འགོད་པར་བྱེད་དོ།
།དེ་ཚུལ་ཁྲིམས་ཀྱི་ཕུང་པོ་དང་།
ཏིང་ངེ་འཛིན་གྱི་ཕུང་པོ་དང་།
ཤེས་རབ་ཀྱི་ཕུང་པོ་དང་།
རྣམ་པར་གྲོལ་བའི་ཕུང་པོ་དང་།
རྣམ་པར་གྲོལ་བའི་ཡེ་ཤེས་མཐོང་བའི་ཕུང་པོ་དེ་ཉིད་དང་ལྡན་པས་ཉན་ཐོས་དང་རང་སངས་རྒྱས་ཀྱི་ས་ལས་འདས་ནས་བྱང་ཆུབ་སེམས་དཔའི་སྐྱོན་མེད་པར་འཇུག་གོ།
།བྱང་ཆུབ་སེམས་དཔའི་སྐྱོན་མེད་པར་ཞུགས་ནས་སངས་རྒྱས་ཀྱི་ཞིང་ཡོངས་སུ་དག་པར་བྱེད་དོ།
།སངས་རྒྱས་ཀྱི་ཞིང་ཡོངས་སུ་དག་པར་བྱས་ནས་སེམས་ཅན་རྣམས་[^1547K]ཡོངས་སུ་སྨིན་པར་བྱེད་དོ།
།སེམས་ཅན་རྣམས་[^1548K]ཡོངས་སུ་སྨིན་པར་བྱས་ནས་རྣམ་པ་ཐམས་ཅད་མཁྱེན་པ་ཉིད་ཐོབ་པར་བྱེད་དོ།
།རྣམ་པ་ཐམས་ཅད་མཁྱེན་པ་ཉིད་ཐོབ་པར་བྱས་ནས་ཆོས་ཀྱི་འཁོར་ལོ་བསྐོར་རོ།
།ཆོས་ཀྱི་འཁོར་ལོ་བསྐོར་ནས་སེམས་ཅན་རྣམས་ཐེག་པ་གསུམ་ལ་སོ་སོར་འགོད་པར་བྱེད་དོ།
།ཐེག་པ་གསུམ་ལ་སོ་སོར་བཀོད་ནས་འཁོར་བ་ལས་ཡོངས་སུ་གྲོལ་བར་བྱེད་དོ།
།རབ་འབྱོར་དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་སྦྱིན་པས་མཐར་གྱིས་པའི་བྱ་བ་[^1549K]རབ་ཏུ་འདོགས་ཏེ།
མཐར་གྱིས་པའི་བསླབ་པ་དང་།
མཐར་གྱིས་པའི་སྒྲུབ་པ་རབ་ཏུ་འདོགས་ཏེ།
དེ་ཐམས་ཅད་ཀྱང་དམིགས་སུ་མེད་དོ།
།དེ་ཅིའི་ཕྱིར་ཞེ་ན།
དེ་ནི་འདི་ལྟར་དེ་ལ་ངོ་བོ་ཉིད་མེད་དོ་ཞེས་བྱ་བ་ནི་སྦྱིན་པའི་ཕ་རོལ་ཏུ་ཕྱིན་པའི་མཐར་གྱིས་པའི་མངོན་པར་རྟོགས་པ་ཡིན་ནོ།།
།།རབ་འབྱོར་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་སེམས་དང་པོ་བསྐྱེད་པ་ནས་ཉེ་བར་བཟུང་སྟེ།
བདག་ཀྱང་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་ལ་སྤྱོད་དོ།
།གཞན་ཡང་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་ལ་ཡང་དག་པར་བསྐུལ་ལོ།
།ཚུལ་ཁྲིམས་ཀྱི་ཕ་རོལ་ཏུ་ཕྱིན་པའི་ལེགས་པ་བརྗོད་དོ།
།གཞན་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་ལ་སྤྱོད་པ་དེ་དག་གི་ཡང་ལེགས་པ་བརྗོད་ཅིང་མཐུན་པས་དགའ་བར་སྤྱོད་དོ།
།དེ་ཚུལ་ཁྲིམས་དེས་སེམས་ཅན་རྣམས་ལྷའི་ཆེ་བ་ཉིད་དང་མིའི་ཆེ་བ་ཉིད་རབ་ཏུ་ཐོབ་པར་བྱེད་དོ།
།དེ་ནོར་མེད་པའི་སེམས་ཅན་རྣམས་ལ་ནོར་བྱིན་ཞིང་ཚུལ་ཁྲིམས་ལ་རབ་ཏུ་འགོད་པ་དང་།
ཏིང་ངེ་འཛིན་དང་།
ཤེས་རབ་དང་།
རྣམ་པར་གྲོལ་བ་དང་།
རྣམ་པར་གྲོལ་བའི་ཡེ་ཤེས་མཐོང་བ་ལ་རབ་ཏུ་འགོད་དོ།
།དེ་ཚུལ་ཁྲིམས་ཀྱི་ཕུང་པོ་དང་།
ཏིང་ངེ་འཛིན་གྱི་ཕུང་པོ་དང་།
ཤེས་རབ་ཀྱི་ཕུང་པོ་དང་།
རྣམ་པར་གྲོལ་བའི་ཕུང་པོ་དང་།
རྣམ་པར་གྲོལ་བའི་ཡེ་ཤེས་མཐོང་བའི་ཕུང་པོ་དེས་ཉན་ཐོས་དང་རང་སངས་རྒྱས་ཀྱི་ས་ལས་འདས་ནས་ཚུལ་ཁྲིམས་ཀྱི་ཕུང་པོ་དང་།
ཏིང་ངེ་འཛིན་གྱི་ཕུང་པོ་དང་།
ཤེས་རབ་ཀྱི་ཕུང་པོ་དང་།
རྣམ་པར་གྲོལ་བའི་ཕུང་པོ་དང་།
རྣམ་པར་གྲོལ་བའི་ཡེ་ཤེས་མཐོང་བའི་ཕུང་པོ་དེ་ཉིད་ཀྱིས་བྱང་ཆུབ་སེམས་དཔའི་སྐྱོན་མེད་པར་འཇུག་གོ།
།བྱང་ཆུབ་སེམས་དཔའི་སྐྱོན་མེད་པར་ཞུགས་ནས་སངས་རྒྱས་ཀྱི་ཞིང་ཡོངས་སུ་དག་པར་བྱེད་དོ།
།སངས་རྒྱས་ཀྱི་ཞིང་ཡོངས་སུ་དག་པར་བྱས་ནས་སེམས་ཅན་ཡོངས་སུ་སྨིན་པར་བྱེད་དོ།
།སེམས་ཅན་ཡོངས་སུ་སྨིན་པར་བྱས་ནས་རྣམ་པ་ཐམས་ཅད་མཁྱེན་པ་ཉིད་ཐོབ་པར་བྱེད་དོ།
།རྣམ་པ་ཐམས་ཅད་མཁྱེན་པ་ཉིད་ཐོབ་པར་བྱས་[^1550K]ནས་ཆོས་ཀྱི་འཁོར་ལོ་བསྐོར་རོ།
།ཆོས་ཀྱི་འཁོར་ལོ་བསྐོར་ནས་སེམས་ཅན་རྣམས་ཐེག་པ་གསུམ་ལ་སོ་སོར་འགོད་དོ།
།ཐེག་པ་གསུམ་ལ་སོ་སོར་བཀོད་ནས་འཁོར་བ་ལས་ཡོངས་སུ་གྲོལ་བར་བྱེད་དོ།
།རབ་འབྱོར་དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོས་ཚུལ་ཁྲིམས་ཀྱིས་མཐར་གྱིས་པའི་བྱ་བ་རབ་ཏུ་འདོགས་ཏེ།
མཐར་གྱིས་པའི་བསླབ་པ་དང་།
མཐར་གྱིས་པའི་སྒྲུབ་པ་དེ་རབ་ཏུ་འདོགས་ཏེ།
དེ་ཐམས་ཅད་ཀྱང་དམིགས་སུ་མེད་དོ།
།དེ་ཅིའི་ཕྱིར་ཞེ་ན།དེ་ནི་འདི་ལྟར་དེ་ལ་ངོ་བོ་ཉིད་མེད་དོ་ཞེས་བྱ་བ་ནི་ཚུལ་ཁྲིམས་ཀྱི་[^1551K]ཕ་རོལ་ཏུ་ཕྱིན་པ་ལ་མཐར་གྱིས་པའི་མངོན་པར་རྟོགས་པ་ཡིན་ནོ།།
།།རབ་འབྱོར་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་སེམས་དང་པོ་བསྐྱེད་པ་ནས་ཉེ་བར་བཟུང་སྟེ།
བདག་ཀྱང་བཟོད་པའི་ཕ་རོལ་ཏུ་ཕྱིན་པ་ལ་སྤྱོད་དོ།
།གཞན་ཡང་བཟོད་པའི་ཕ་རོལ་ཏུ་ཕྱིན་པ་ལ་ཡང་དག་པར་བསྐུལ་ལོ།
།བཟོད་པའི་ཕ་རོལ་ཏུ་ཕྱིན་པའི་ལེགས་པ་བརྗོད་དོ།
།གཞན་ཡང་[^1552K]བཟོད་པའི་ཕ་རོལ་ཏུ་ཕྱིན་པ་ལ་སྤྱོད་པ་དེ་དག་གི་ཡང་ལེགས་པ་བརྗོད་ཅིང་མཐུན་པས་དགའ་བར་སྤྱོད་དོ།
།དེ་བཟོད་པ་དེས་སེམས་ཅན་རྣམས་ཚུལ་ཁྲིམས་ལ་རབ་ཏུ་འགོད་དོ།
།ཏིང་ངེ་འཛིན་དང་།
ཤེས་རབ་དང་།
རྣམ་པར་གྲོལ་བ་དང་།
རྣམ་པར་གྲོལ་བའི་ཡེ་ཤེས་མཐོང་བ་ལ་རབ་ཏུ་འགོད་དོ།
།དེ་ཚུལ་ཁྲིམས་ཀྱི་ཕུང་པོ་དང་།
ཏིང་ངེ་འཛིན་གྱི་ཕུང་པོ་དང་།
ཤེས་རབ་ཀྱི་ཕུང་པོ་དང་།
རྣམ་པར་གྲོལ་བའི་ཕུང་པོ་དང་།
རྣམ་པར་གྲོལ་བའི་ཡེ་ཤེས་མཐོང་བའི་ཕུང་པོ་དེས་ཉན་ཐོས་དང་རང་སངས་རྒྱས་ཀྱི་ས་ལས་འདས་ནས་ཚུལ་ཁྲིམས་ཀྱི་ཕུང་པོ་དང་།
ཏིང་ངེ་འཛིན་གྱི་ཕུང་པོ་དང་།
ཤེས་རབ་ཀྱི་ཕུང་པོ་དང་།
རྣམ་པར་གྲོལ་བའི་ཕུང་པོ་དང་།
རྣམ་པར་གྲོལ་བའི་ཡེ་ཤེས་མཐོང་བའི་ཕུང་པོ་དེ་ཉིད་ཀྱིས་བྱང་ཆུབ་སེམས་དཔའི་སྐྱོན་མེད་པར་འཇུག་གོ།
།བྱང་ཆུབ་སེམས་དཔའི་སྐྱོན་མེད་པར་ཞུགས་ནས་སངས་རྒྱས་ཀྱི་ཞིང་ཡོངས་སུ་དག་པར་བྱེད་དོ།
།སངས་རྒྱས་ཀྱི་ཞིང་ཡོངས་སུ་དག་པར་བྱས་ནས།
སེམས་ཅན་རྣམས་ཡོངས་སུ་སྨིན་པར་བྱེད་དོ།
།སེམས་ཅན་རྣམས་ཡོངས་སུ་སྨིན་པར་བྱས་ནས་རྣམ་པ་ཐམས་ཅད་མཁྱེན་པ་ཉིད་ཐོབ་པར་བྱེད་དོ།
།རྣམ་པ་ཐམས་ཅད་མཁྱེན་པ་ཉིད་ཐོབ་ནས་ཆོས་ཀྱི་འཁོར་ལོ་བསྐོར་རོ།
།ཆོས་ཀྱི་འཁོར་ལོ་བསྐོར་ནས་སེམས་ཅན་རྣམས་ཐེག་པ་གསུམ་ལ་སོ་སོར་འགོད་དོ།
།ཐེག་པ་གསུམ་ལ་སོ་སོར་བཀོད་ནས་འཁོར་བ་ལས་ཡོངས་སུ་གྲོལ་བར་བྱེད་དོ།
།རབ་འབྱོར་དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་བཟོད་པས་[^1553K]མཐར་གྱིས་པའི་བྱ་བ་དང་།
མཐར་གྱིས་པའི་བསླབ་པ་དང་།
མཐར་གྱིས་པའི་སྒྲུབ་པ་རབ་ཏུ་འདོགས་ཏེ།
དེ་ཐམས་ཅད་ཀྱང་དམིགས་སུ་མེད་དོ།
།དེ་ཅིའི་ཕྱིར་ཞེ་ན།
དེ་ནི་འདི་ལྟར་དེ་ལ་ངོ་བོ་ཉིད་མེད་དོ་ཞེས་བྱ་བ་ནི་བཟོད་པའི་ཕ་རོལ་ཏུ་ཕྱིན་པའི་མཐར་གྱིས་པའི་མངོན་པར་རྟོགས་པ་ཡིན་ནོ།།
།།རབ་འབྱོར་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་སེམས་དང་པོ་བསྐྱེད་པ་ནས་ཉེ་བར་བཟུང་སྟེ།
བདག་ཀྱང་དགེ་བའི་ཆོས་རྣམས་ལ་བརྩོན་འགྲུས་རྩོམ་མོ།
།གཞན་ཡང་བརྩོན་འགྲུས་ལ་ཡང་དག་པར་བསྐུལ་ལོ།
།བརྩོན་འགྲུས་ཀྱི་ལེགས་པ་བརྗོད་དོ།
།གཞན་བརྩོན་འགྲུས་རྩོམ་པ་[^1554K]དེ་དག་གི་ཡང་ལེགས་པ་བརྗོད་ཅིང་མཐུན་པས་དགའ་བར་སྤྱོད་དོ།
།དེ་བརྩོན་འགྲུས་དེས་སེམས་ཅན་རྣམས་ཚུལ་ཁྲིམས་ལ་རབ་ཏུ་འགོད་དོ།
།ཏིང་ངེ་འཛིན་དང་།
ཤེས་རབ་དང།
རྣམ་པར་གྲོལ་བ་དང་།
རྣམ་པར་གྲོལ་བའི་ཡེ་ཤེས་མཐོང་བ་ལ་རབ་ཏུ་འགོད་དོ།
།དེ་ཚུལ་ཁྲིམས་ཀྱི་ཕུང་པོ་དང་།
ཏིང་ངེ་འཛིན་གྱི་ཕུང་པོ་དང་།
ཤེས་རབ་ཀྱི་ཕུང་པོ་དང་།
རྣམ་པར་གྲོལ་བའི་ཕུང་པོ་དང་།
རྣམ་པར་གྲོལ་བའི་ཡེ་ཤེས་མཐོང་བའི་ཕུང་པོ་དེས་ཉན་ཐོས་དང་རང་སངས་རྒྱས་ཀྱི་ས་ལས་འདས་ནས་ཚུལ་ཁྲིམས་ཀྱི་ཕུང་པོ་དང་།
ཏིང་ངེ་འཛིན་གྱི་ཕུང་པོ་དང་།
ཤེས་རབ་ཀྱི་ཕུང་པོ་དང་།
རྣམ་པར་གྲོལ་བའི་ཕུང་པོ་དང་།
རྣམ་པར་གྲོལ་བའི་ཡེ་ཤེས་མཐོང་བའི་ཕུང་པོ་དེ་ཉིད་ཀྱིས་བྱང་ཆུབ་སེམས་དཔའི་སྐྱོན་མེད་པར་འཇུག་གོ[^1555K]།
།བྱང་ཆུབ་སེམས་དཔའི་སྐྱོན་མེད་པར་ཞུགས་ནས་སངས་རྒྱས་ཀྱི་ཞིང་ཡོངས་སུ་དག་པར་བྱེད་དོ།
།སངས་རྒྱས་ཀྱི་ཞིང་ཡོངས་སུ་དག་པར་བྱས་ནས་སེམས་ཅན་རྣམས་ཡོངས་སུ་སྨིན་པར་བྱེད་དོ།
།སེམས་ཅན་རྣམས་ཡོངས་སུ་སྨིན་པར་བྱས་ནས་རྣམ་པ་ཐམས་ཅད་མཁྱེན་པ་ཉིད་ཐོབ་པར་བྱེད་དོ།
།རྣམ་པ་ཐམས་ཅད་མཁྱེན་པ་ཉིད་ཐོབ་ནས་ཆོས་ཀྱི་འཁོར་ལོ་བསྐོར་རོ།
།ཆོས་ཀྱི་འཁོར་ལོ་བསྐོར་ནས་སེམས་ཅན་རྣམས་ཐེག་པ་གསུམ་ལ་སོ་སོར་འགོད་དོ།
།ཐེག་པ་གསུམ་ལ་བཀོད་[^1556K]ནས་འཁོར་བ་ལས་ཡོངས་སུ་གྲོལ་བར་བྱེད་དོ།
།རབ་འབྱོར་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་བརྩོན་འགྲུས་ཀྱིས་[^1557K]མཐར་གྱིས་པའི་བྱ་བ་[^1558K]རབ་ཏུ་འདོགས་ཏེ།
མཐར་གྱིས་པའི་བསླབ་པ་དང་།
མཐར་གྱིས་པའི་སྒྲུབ་པ་དེ་རབ་ཏུ་འདོགས་ཏེ།
དེ་ཐམས་ཅད་ཀྱང་དམིགས་སུ་མེད་དོ།
།དེ་ཅིའི་ཕྱིར་ཞེ་ན།
དེ་ནི་འདི་ལྟར་དེ་ལ་ངོ་བོ་ཉིད་མེད་དོ་ཞེས་བྱ་བ་ནི་བརྩོན་འགྲུས་ཀྱི་ཕ་རོལ་ཏུ་ཕྱིན་པའི་མཐར་གྱིས་པའི་མངོན་པར་རྟོགས་པ་ཡིན་ནོ།།
།།རབ་འབྱོར་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་སེམས་དང་པོ་བསྐྱེད་པ་ནས་ཉེ་བར་བཟུང་སྟེ།
བདག་ཀྱང་ཚད་མེད་པ་དང་།
བསམ་གཏན་དང་།
གཟུགས་མེད་པའི་སྙོམས་པར་འཇུག་པ་ལ་སྙོམས་པར་འཇུག་གོ།
།གཞན་ཡང་ཚད་མེད་པ་དང་།
བསམ་གཏན་དང་།
གཟུགས་མེད་པའི་སྙོམས་པར་འཇུག་པ་ལ་གཞོག་གོ།
།གཞན་ཡང་ཚད་མེད་པ་དང་།
བསམ་གཏན་དང་།
གཟུགས་མེད་པའི་སྙོམས་པར་འཇུག་པ་ལ་མཉམ་པར་གཞོག་པ་དེ་དག་གི་ཡང་ལེགས་པ་བརྗོད་ཅིང་མཐུན་པས་དགའ་བར་སྤྱོད་དོ།
།དེ་ཚད་མེད་པ་དང་།
བསམ་གཏན་དང་།
གཟུགས་མེད་པའི་སྙོམས་པར་འཇུག་པ་དེ་དག་གིས་སེམས་ཅན་རྣམས་ཚུལ་ཁྲིམས་ལ་རབ་ཏུ་འགོད་དོ།
།ཏིང་ངེ་འཛིན་དང་།
ཤེས་རབ་དང་།
རྣམ་པར་གྲོལ་བ་དང་།
རྣམ་པར་གྲོལ་བའི་ཡེ་ཤེས་མཐོང་བ་ལ་རབ་ཏུ་འགོད་དོ།
།དེ་ཚུལ་ཁྲིམས་ཀྱི་ཕུང་པོ་དང་།
ཏིང་ངེ་འཛིན་གྱི་ཕུང་པོ་དང་།
ཤེས་རབ་ཀྱི་ཕུང་པོ་དང་།
རྣམ་པར་གྲོལ་བའི་ཕུང་པོ་དང་།
རྣམ་པར་གྲོལ་བའི་ཡེ་ཤེས་མཐོང་བའི་ཕུང་པོ་དེ་ཉིད་ཀྱིས་ཉན་ཐོས་དང་རང་སངས་རྒྱས་ཀྱི་ས་ལས་འདས་ནས།
ཚུལ་ཁྲིམས་ཀྱི་ཕུང་པོ་དང་།
ཏིང་ངེ་འཛིན་གྱི་ཕུང་པོ་དང་།
ཤེས་རབ་ཀྱི་ཕུང་པོ་དང་།
རྣམ་པར་གྲོལ་བའི་ཕུང་པོ་དང་།
རྣམ་པར་གྲོལ་བའི་ཡེ་ཤེས་མཐོང་བའི་ཕུང་པོ་དེ་ཉིད་ཀྱིས་བྱང་ཆུབ་སེམས་དཔའི་སྐྱོན་མེད་པར་འཇུག་གོ།
།བྱང་ཆུབ་སེམས་དཔའི་སྐྱོན་མེད་པར་ཞུགས་ནས།
སངས་རྒྱས་ཀྱི་ཞིང་ཡོངས་སུ་དག་པར་བྱེད་དོ།
།སངས་རྒྱས་ཀྱི་ཞིང་ཡོངས་སུ་དག་པར་བྱས་ནས་སེམས་ཅན་རྣམས་ཡོངས་སུ་སྨིན་པར་བྱེད་དོ།
།སེམས་ཅན་རྣམས་ཡོངས་སུ་སྨིན་པར་བྱས་ནས་རྣམ་པ་ཐམས་ཅད་མཁྱེན་པ་ཉིད་ཐོབ་པར་བྱེད་དོ།
།རྣམ་པ་ཐམས་ཅད་མཁྱེན་པ་ཉིད་ཐོབ་ནས་ཆོས་ཀྱི་འཁོར་ལོ་བསྐོར་རོ།
།ཆོས་ཀྱི་འཁོར་ལོ་བསྐོར་ནས་སེམས་ཅན་རྣམས་ཐེག་པ་གསུམ་ལ་སོ་སོར་འགོད་དོ།
།ཐེག་པ་གསུམ་ལ་བཀོད་ནས་འཁོར་བ་ལས་ཡོངས་སུ་གྲོལ་བར་བྱེད་དོ།
།རབ་འབྱོར་དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་བསམ་གཏན་གྱིས་མཐར་གྱིས་པའི་བྱ་བ་དང་།
མཐར་གྱིས་པའི་བསླབ་པ་དང་།
མཐར་གྱིས་པའི་སྒྲུབ་པ་རབ་ཏུ་འདོགས་ཏེ།
དེ་ཐམས་ཅད་ཀྱང་དམིགས་སུ་མེད་དོ།
།དེ་ཅིའི་ཕྱིར་ཞེ་ན།
དེ་ནི་འདི་ལྟར་དེ་ལ་ངོ་བོ་ཉིད་མེད་དོ་ཞེས་བྱ་བ་ནི་བསམ་གཏན་གྱི་ཕ་རོལ་ཏུ་ཕྱིན་པའི་མཐར་གྱིས་པའི་མངོན་པར་རྟོགས་པ་ཡིན་ནོ།།
།།རབ་འབྱོར་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་སེམས་དང་པོ་བསྐྱེད་པ་ནས་ཉེ་བར་བཟུང་སྟེ།
བདག་ཉིད་ཀྱང་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་ཅིང་སྦྱིན་པ་ཡོངས་སུ་གཏོང་ངོ་།
།ཚུལ་ཁྲིམས་སྲུང་[^1559K]ངོ་།
།བཟོད་པ་སྒྲུབ་བོ[^1560K]།
།བརྩོན་འགྲུས་རྩོམ་མོ།
།བསམ་གཏན་ལ་མཉམ་པར་གཞོག་གོ།
།ཤེས་རབ་སྒོམ་མོ།
།གཞན་ཡང་སྦྱིན་པ་དང་།
ཚུལ་ཁྲིམས་དང་།
བཟོད་པ་དང་།
བརྩོན་འགྲུས་དང་།
བསམ་གཏན་དང་།
ཤེས་རབ་ལ་རབ་ཏུ་གཞོག་གོ།
།སྦྱིན་པ་དང་།
ཚུལ་ཁྲིམས་དང་།
བཟོད་པ་དང་།
བརྩོན་འགྲུས་དང་།
བསམ་གཏན་དང་།
ཤེས་རབ་ཀྱི་ལེགས་པ་བརྗོད་དོ།
།གང་གཞན་སྦྱིན་པ་ཡོངས་སུ་གཏོང་བ་དང་།
ཚུལ་ཁྲིམས་སྲུང་བ་[^1561K]དང་།
བཟོད་པ་སྒྲུབ་པ་དང་།
བརྩོན་འགྲུས་རྩོམ་པ་དང་།
བསམ་གཏན་ལ་མཉམ་པར་གཞོག་པ་དང་།
ཤེས་རབ་སྒོམ་པ་དེ་དག་གི་[^1562K]ལེགས་པ་བརྗོད་ཅིང་མཐུན་པས་དགའ་བར་སྤྱོད་དོ།
།དེ་ཤེས་རབ་དེ་ཉིད་ཀྱིས་སེམས་ཅན་རྣམས་ཚུལ་ཁྲིམས་དང་།
ཏིང་ངེ་འཛིན་དང་།
ཤེས་རབ་དང་།
རྣམ་པར་གྲོལ་བ་དང་།
རྣམ་པར་གྲོལ་བའི་ཡེ་ཤེས་མཐོང་བ་ལ་རབ་ཏུ་འགོད་པར་བྱེད་དོ།
།དེ་ཚུལ་ཁྲིམས་ཀྱི་ཕུང་པོ་དང་།
ཏིང་ངེ་འཛིན་གྱི་ཕུང་པོ་དང་།
ཤེས་རབ་ཀྱི་ཕུང་པོ་དང་།
རྣམ་པར་གྲོལ་བའི་ཕུང་པོ་དང་།
རྣམ་པར་གྲོལ་བའི་ཡེ་ཤེས་མཐོང་བའི་ཕུང་པོ་དེ་ཉིད་དང་ལྡན་པས་ཉན་ཐོས་དང་རང་སངས་རྒྱས་ཀྱི་ས་ལས་འདས་ནས་བྱང་ཆུབ་སེམས་དཔའི་སྐྱོན་མེད་པར་འཇུག་གོ།
།བྱང་ཆུབ་སེམས་དཔའི་སྐྱོན་མེད་པར་ཞུགས་ནས་སངས་རྒྱས་ཀྱི་ཞིང་ཡོངས་སུ་དག་པར་བྱེད་དོ།
།སངས་རྒྱས་ཀྱི་ཞིང་ཡོངས་སུ་དག་པར་བྱས་ནས་སེམས་ཅན་རྣམས་ཡོངས་སུ་སྨིན་པར་བྱེད་དོ།
།སེམས་ཅན་རྣམས་ཡོངས་སུ་སྨིན་པར་བྱས་ནས་རྣམ་པ་ཐམས་ཅད་མཁྱེན་པ་ཉིད་ཐོབ་པར་བྱེད་དོ།
།རྣམ་པ་ཐམས་ཅད་མཁྱེན་པ་ཉིད་ཐོབ་ནས་ཆོས་ཀྱི་འཁོར་ལོ་བསྐོར་རོ།
།ཆོས་ཀྱི་འཁོར་ལོ་བསྐོར་ནས་སེམས་ཅན་རྣམས་ཐེག་པ་གསུམ་ལ་སོ་སོར་འགོད་དོ།
།ཐེག་པ་གསུམ་ལ་བཀོད་ནས་འཁོར་བ་ལས་ཡོངས་སུ་གྲོལ་བར་བྱེད་དོ།
།རབ་འབྱོར་དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱིས་མཐར་གྱིས་པའི་བྱ་བ་འདོགས།
མཐར་གྱིས་པའི་བསླབ་པ་དང་།
མཐར་གྱིས་པའི་སྒྲུབ་པ་འདོགས་ཏེ་དེ་ཐམས་ཅད་ཀྱང་དམིགས་སུ་མེད་དོ།
།དེ་ཅིའི་ཕྱིར་ཞེ་ན།
དེ་ནི་འདི་ལྟར་དེ་ལ་ངོ་བོ་ཉིད་མེད་དོ་ཞེས་བྱ་བ་ནི་ཤེས་རབ་ཀྱི་ཕ་རོལ་ཏུ་ཕྱིན་པའི་མཐར་གྱིས་པའི་མངོན་པར་རྟོགས་པ་ཡིན་ནོ།།
།།རབ་འབྱོར་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་མཐར་གྱིས་པའི་བྱ་བ་དང་།
མཐར་གྱིས་པའི་བསླབ་པ་དང་།
མཐར་གྱིས་པའི་སྒྲུབ་པ་ལ་བསླབ་[^1563K]སྟེ།
དེ་སེམས་དང་པོ་བསྐྱེད་པ་ནས་ཉེ་བར་བཟུང་སྟེ།
རྣམ་པ་ཐམས་ཅད་མཁྱེན་པ་ཉིད་དང་ལྡན་པའི་ཡིད་ལ་བྱ་བས་ཆོས་ཐམས་ཅད་དངོས་པོ་མེད་པའི་ངོ་བོ་ཉིད་དུ་ལྷག་པར་མོས་པས་སངས་རྒྱས་རྗེས་སུ་དྲན་པ་སྒོམ་མོ།
།ཆོས་རྗེས་སུ་དྲན་པ་དང་།
དགེ་འདུན་རྗེས་སུ་དྲན་པ་དང་།
ཚུལ་ཁྲིམས་རྗེས་སུ་དྲན་པ་དང་།
གཏོང་བ་རྗེས་སུ་དྲན་པ་དང་།
ལྷ་རྗེས་སུ་དྲན་པ་སྒོམ་མོ།
།རབ་འབྱོར་ཇི་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་[^1564K]སངས་རྒྱས་རྗེས་སུ་དྲན་པ་སྒོམ་པ་ཡིན་ཞེ་ན།
རབ་འབྱོར་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་གཟུགས་སུ་ཡིད་ལ་མི་བྱེད་དེ།
[^1565K]ཚོར་བ་དང་།
འདུ་ཤེས་དང་།
འདུ་བྱེད་དང་།
རྣམ་པར་ཤེས་པ་ཡིད་ལ་མི་བྱེད་དོ།
།དེ་ཅིའི་ཕྱིར་ཞེ་ན།
དེ་ནི་འདི་ལྟར་གཟུགས་ལ་ངོ་བོ་ཉིད་མེད་དེ།
གང་ལ་ངོ་བོ་ཉིད་མེད་པ་དེ་ནི་དངོས་པོ་མེད་པའོ།
།ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་ལ་ངོ་བོ་ཉིད་མེད་དེ།
གང་ལ་ངོ་བོ་ཉིད་མེད་པ་དེ་ནི་དངོས་པོ་མེད་པའོ།
།དངོས་པོ་མེད་པས་ནི་དངོས་པོ་མེད་པ་དྲན་པར་མི་ནུས་ཏེ།
དེ་ཅིའི་ཕྱིར་ཞེ་ན།
དྲན་པ་མེད་ཅིང་ཡིད་ལ་བྱ་བ་མེད་པ་ནི་སངས་རྒྱས་རྗེས་སུ་དྲན་པའོ་ཞེས་བྱ་བ་ནི་གཟུགས་ལ་སོགས་པ་ཡིད་ལ་མི་བྱེད་པས་སངས་རྒྱས་རྗེས་སུ་དྲན་པ་ཡིན་ནོ།།
།།རབ་འབྱོར་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་སངས་རྒྱས་རྗེས་སུ་དྲན་པ་སྒོམ་ན།
དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མི་ཆེན་པོའི་མཚན་སུམ་ཅུ་རྩ་གཉིས་ཀྱིས་ཡིད་ལ་མི་བྱེད།
སྐུ་གསེར་གྱི་ཁ་དོག་གིས་ཡིད་ལ་མི་བྱེད།
འོད་འདོམ་གང་བས་ཡིད་ལ་མི་བྱེད།
དཔེ་བྱད་བཟང་པོ་བརྒྱད་ཅུས་[^1566K]ཡིད་ལ་མི་བྱེད་དེ།
དེ་ཅིའི་ཕྱིར་ཞེ་ན།
དེ་ནི་འདི་ལྟར་དེ་དག་ལ་ངོ་བོ་ཉིད་མེད་[^1567K]དེ།
གང་ལ་ངོ་བོ་ཉིད་མེད་པ་དེ་ནི་དངོས་པོ་མེད་པའོ།
།དངོས་པོ་མེད་པས་ནི་དངོས་པོ་མེད་པར་[^1568K]དྲན་པར་མི་ནུས་ཏེ།
དེ་ཅིའི་ཕྱིར་ཞེ་ན།
དྲན་པ་མེད་ཅིང་ཡིད་ལ་བྱེད་པ་མེད་པ་ནི་སངས་རྒྱས་རྗེས་སུ་དྲན་པའོ་ཞེས་བྱ་བ་ནི་མཚན་[^1569K]ལ་སོགས་པ་ཡིད་ལ་མི་བྱེད་པས་སངས་རྒྱས་རྗེས་སུ་དྲན་པ་ཡིན་ནོ།།
།།རབ་འབྱོར་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་སངས་རྒྱས་རྗེས་སུ་དྲན་པ་སྒོམ་ན།
དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཚུལ་ཁྲིམས་ཀྱི་ཕུང་པོར་ཡིད་ལ་མི་བྱེད།
ཏིང་ངེ་འཛིན་གྱི་ཕུང་པོ་དང་།
ཤེས་རབ་ཀྱི་ཕུང་པོ་དང་།
རྣམ་པར་གྲོལ་བའི་ཕུང་པོ་དང་།
རྣམ་པར་གྲོལ་བའི་ཡེ་ཤེས་གཟིགས་པའི་ཕུང་པོར་ཡིད་ལ་མི་བྱེད་དེ།
དེ་ཅིའི་ཕྱིར་ཞེ་ན།
དེ་ནི་འདི་ལྟར་དེ་དག་ལ་ངོ་བོ་ཉིད་མེད་དེ།
གང་ལ་ངོ་བོ་ཉིད་མེད་པ་དེ་ནི་དངོས་པོ་མེད་པའོ།
།དངོས་པོ་མེད་པས་ནི་དངོས་པོ་མེད་པ་དྲན་པར་མི་ནུས་ཏེ།
དེ་ཅིའི་ཕྱིར་ཞེ་ན།
དྲན་པ་མེད་ཅིང་ཡིད་ལ་བྱ་བ་མེད་པ་ནི་སངས་རྒྱས་རྗེས་སུ་དྲན་པའོ་ཞེས་བྱ་བ་ནི་ཚུལ་ཁྲིམས་ལ་སོགས་པའི་ཕུང་པོ་ཡིད་ལ་མི་བྱེད་པས་སངས་རྒྱས་རྗེས་སུ་དྲན་པ་ཡིན་ནོ།།
།།རབ་འབྱོར་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་སངས་རྒྱས་རྗེས་སུ་དྲན་པ་སྒོམ་ན།
དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དེ་བཞིན་གཤེགས་པའི་སྟོབས་བཅུར་ཡིད་ལ་མི་བྱེད།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་ཀྱིས་ཡིད་ལ་མི་བྱེད་དེ།
དེ་ཅིའི་ཕྱིར་ཞེ་ན།
དེ་ནི་འདི་ལྟར་དེ་དག་ལ་ངོ་བོ་ཉིད་མེད་དེ།
གང་ལ་ངོ་བོ་ཉིད་མེད་པ་དེ་དག་ནི་དངོས་པོ་མེད་པའོ།
།དངོས་པོ་མེད་པས་ནི་དངོས་པོ་མེད་པ་དྲན་པར་མི་ནུས་ཏེ།
དེ་ཅིའི་ཕྱིར་ཞེ་ན།
དྲན་པ་མེད་ཅིང་ཡིད་ལ་བྱེད་པ་མེད་པ་ནི་སངས་རྒྱས་རྗེས་སུ་དྲན་པའོ་ཞེས་བྱ་བ་ནི་སྟོབས་བཅུ་ལ་སོགས་པ་ཡིད་ལ་མི་བྱེད་པས་སངས་རྒྱས་རྗེས་སུ་དྲན་པ་ཡིན་ནོ།།
།།རབ་འབྱོར་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་[^1570K]སངས་རྒྱས་རྗེས་སུ་དྲན་པ་སྒོམ་ན།
དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྟེན་ཅིང་འབྲེལ་པར་འབྱུང་བར་ཡིད་ལ་མི་བྱེད་དོ།
།དེ་ཅིའི་ཕྱིར་ཞེ་ན།
དེ་ནི་འདི་ལྟར་དེ་དག་ལ་ངོ་བོ་ཉིད་མེད་དེ།
གང་ལ་ངོ་བོ་ཉིད་མེད་པ་དེ་ནི་དངོས་པོ་མེད་པའོ།
།དངོས་པོ་མེད་པས་ནི་དངོས་པོ་མེད་པ་དྲན་པར་མི་ནུས་ཏེ།
དེ་ཅིའི་ཕྱིར་ཞེ་ན།
དྲན་པ་མེད་ཅིང་ཡིད་ལ་བྱེད་པ་མེད་པ་ནི་སངས་རྒྱས་རྗེས་སུ་དྲན་པའོ་ཞེས་བྱ་བ་ནི་རྟེན་ཅིང་འབྲེལ་པར་འབྱུང་བ་ཡིད་ལ་མི་བྱེད་པས་སངས་རྒྱས་རྗེས་སུ་དྲན་པ་ཡིན་ནོ།།
།།རབ་འབྱོར་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་ཆོས་ཐམས་ཅད་དངོས་པོ་མེད་པའི་ངོ་བོ་ཉིད་ལ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པ་ལ་[^1571K]སངས་རྒྱས་རྗེས་སུ་དྲན་པ་བསྒོམ་པར་བྱའོ།
།དེ་ལྟར་ན་མཐར་གྱིས་པའི་བྱ་བ་འདོགས་པར་བྱེད་པ་དང་།
མཐར་གྱིས་པའི་བསླབ་པ་དང་།
མཐར་གྱིས་པའི་སྒྲུབ་པ་འདོགས་པར་བྱེད་དོ།
།དེ་མཐར་གྱིས་པའི་བྱ་བ་དང་།
མཐར་གྱིས་པའི་བསླབ་པ་དང་།
མཐར་གྱིས་པའི་སྒྲུབ་པ་ལ་སློབ་པ་ན།
དངོས་པོ་མེད་པའི་ངོ་བོ་ཉིད་ཀྱི་ཚུལ་གྱིས་ཕ་རོལ་ཏུ་ཕྱིན་པ་ཐམས་ཅད་དང་།
སྟོང་པ་ཉིད་ཐམས་ཅད་དང་།
དྲན་པ་ཉེ་བར་གཞག་པ་བཞི་དང་།
ཡང་དག་པར་སྤོང་བ་བཞི་དང་།
རྫུ་འཕྲུལ་གྱི་རྐང་པ་བཞི་དང་།
དབང་པོ་ལྔ་དང་།
སྟོབས་ལྔ་དང་།
བྱང་ཆུབ་ཀྱི་ཡན་ལག་བདུན་དང་།
འཕགས་པའི་ལམ་ཡན་ལག་བརྒྱད་པ་དང་།
འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་བརྒྱད་དང་།
མཐར་གྱིས་གནས་པའི་སྙོམས་པར་འཇུག་པ་དགུ་ཡོངས་སུ་རྫོགས་པར་བྱེད་དོ།
།སྟོང་པ་ཉིད་ཀྱི་ཏིང་ངེ་འཛིན་དང་།
མཚན་མ་མེད་པའི་ཏིང་ངེ་འཛིན་དང་།
སྨོན་པ་མེད་པའི་ཏིང་ངེ་འཛིན་ཡོངས་སུ་རྫོགས་པར་བྱེད་དོ།
།མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་དང་།
དེ་བཞིན་གཤེགས་པའི་སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་ཡོངས་སུ་རྫོགས་པར་བྱེད་དོ།
།སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་ཡོངས་སུ་རྫོགས་པར་བྱེད་དོ།
།རྣམ་པ་ཐམས་ཅད་མཁྱེན་པ་ཉིད་ཀྱི་བར་དུ་ཡོངས་སུ་རྫོགས་པར་བྱེད་དོ།
།དེ་ནི་ཆོས་ཐམས་ཅད་དངོས་པོ་མེད་པའི་ངོ་བོ་ཉིད་དུ་མངོན་པར་རྫོགས་པར་འཚང་རྒྱ་བར་འགྱུར་ཏེ།
དེ་ལ་དངོས་པོ་ཡོད་པར་འདུ་ཤེས་པ་འམ།
དངོས་པོ་མེད་པར་འདུ་ཤེས་པ་ཡང་མེད་ན།
དྲན་པའི་ལས་རྡུལ་ཙམ་ཡང་ཡོད་པའམ།
དྲན་པ་དང་བྲལ་བར་འགྱུར་བ་ལྟ་ཅི་ཞིག་སྨོས་ཞེས་བྱ་བ་ནི་སངས་རྒྱས་རྗེས་སུ་དྲན་པ་ཡིན་ནོ།།
།།རབ་འབྱོར་ཇི་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་ཆོས་རྗེས་སུ་དྲན་པ་སྒོམ་པ་ཡིན་ཞེ་ན།
རབ་འབྱོར་འདི་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
ཆོས་རྗེས་སུ་དྲན་པ་སྒོམ་པ་ན་དགེ་བའི་ཆོས་ཡིད་ལ་མི་བྱེད།
མི་དགེ་བ་དང་ལུང་དུ་མ་བསྟན་པའི་ཆོས་ཡིད་ལ་མི་བྱེད།
འཇིག་རྟེན་པའི་ཆོས་དང་།
འཇིག་རྟེན་ལས་འདས་པའི་ཆོས་དང་།
ཟང་ཟིང་དང་བཅས་པའི་ཆོས་དང་།
ཟང་ཟིང་མེད་པའི་ཆོས་དང་།
འཕགས་པའི་ཆོས་དང་།
འཕགས་པ་མ་ཡིན་པའི་ཆོས་དང་།
ཟག་པ་དང་བཅས་པའི་ཆོས་དང་།
ཟག་པ་མེད་པའི་ཆོས་དང་།
འདོད་པའི་ཁམས་སུ་གཏོགས་པའི་ཆོས་དང་།
གཟུགས་ཀྱི་ཁམས་སུ་གཏོགས་པའི་ཆོས་དང་།
གཟུགས་མེད་པའི་ཁམས་སུ་གཏོགས་པའི་ཆོས་དང་།
འདུས་བྱས་ཀྱི་ཆོས་དང་།
འདུས་མ་བྱས་ཀྱི་ཆོས་ཡིད་ལ་མི་བྱེད་དོ།
།དེ་ཅིའི་ཕྱིར་ཞེ་ན།
དེ་ནི་འདི་ལྟར་ཆོས་དེ་དག་ལ་ངོ་བོ་ཉིད་མེད་དེ།
གང་ལ་ངོ་བོ་ཉིད་མེད་པ་དེ་དག་[^1572K]ནི་དངོས་པོ་མེད་པའོ།
།དངོས་པོ་མེད་པས་ནི་དངོས་པོ་མེད་པ་དྲན་པར་མི་ནུས་ཏེ།
དེ་ཅིའི་ཕྱིར་ཞེ་ན།
དེ་ནི་འདི་ལྟར་དྲན་པ་མེད་ཅིང་རྗེས་སུ་དྲན་པ་མེད་པ་ནི་ཆོས་རྗེས་སུ་དྲན་པའོ།
།རབ་འབྱོར་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་ཆོས་རྗེས་སུ་དྲན་པ་དེ་ལ་བསླབས་ཤིང་དངོས་པོ་མེད་པའི་ངོ་བོ་ཉིད་ཀྱི་ཚུལ་གྱིས་རྣམ་པ་ཐམས་ཅད་མཁྱེན་པ་ཉིད་ཀྱི་བར་དུ་ཡོངས་སུ་རྫོགས་པར་བྱེད་དོ།
།དེ་ནི་ཆོས་ཐམས་ཅད་དངོས་པོ་མེད་པའི་ངོ་བོ་ཉིད་དུ་མངོན་པར་རྫོགས་པར་འཚང་རྒྱ་བར་འགྱུར་ཏེ།
དེ་ལ་དངོས་པོ་ཡོད་པར་འདུ་ཤེས་པའམ།
དངོས་པོ་མེད་པར་འདུ་ཤེས་པ་ཡང་མེད་ན།
དྲན་པའི་ལས་རྡུལ་ཙམ་ཡང་ཡོད་པའམ།
དྲན་པ་དང་བྲལ་བར་འགྱུར་བ་ལྟ་ཅི་ཞིག་སྨོས་ཞེས་བྱ་བ་ནི་ཆོས་རྗེས་སུ་དྲན་པ་ཡིན་ནོ།།
།།རབ་འབྱོར་ཇི་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་དགེ་འདུན་རྗེས་སུ་དྲན་པ་སྒོམ་པ་ཡིན་ཞེ་ན།
རབ་འབྱོར་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
དགེ་འདུན་རྗེས་སུ་དྲན་པ་སྒོམ་སྟེ།
བཅོམ་ལྡན་འདས་ཀྱི་ཉན་ཐོས་ཀྱི་དགེ་འདུན་དང་།
ཚུལ་ཁྲིམས་དང་།
ཏིང་ངེ་འཛིན་དང་།
ཤེས་རབ་དང་།
རྣམ་པར་གྲོལ་བ་དང་།
རྣམ་པར་གྲོལ་བའི་ཡེ་ཤེས་མཐོང་བ་ཕུན་སུམ་ཚོགས་པའི་སྐྱེས་བུ་ཟུང་བཞི་དང་།
སྐྱེས་བུ་གང་ཟག་བརྒྱད་པོ་དེ་དག་དངོས་པོ་མེད་པའི་ངོ་བོ་ཉིད་དུ་ཡིད་ལ་བྱེད་དོ།
།དེ་ཅིའི་ཕྱིར་ཞེ་ན།
དེ་ནི་འདི་ལྟར་དེ་དག་ལ་ངོ་བོ་ཉིད་མེད་དོ།
།གང་ལ་ངོ་བོ་ཉིད་མེད་པ་དེ་དག་ནི་དངོས་པོ་མེད་པའོ།
།དངོས་པོ་མེད་པས་ནི་དངོས་པོ་མེད་པ་དྲན་པར་མི་ནུས་ཏེ།
དེ་ཅིའི་ཕྱིར་ཞེ་ན།
དེ་ནི་འདི་ལྟར་དྲན་པ་མེད་ཅིང་ཡིད་ལ་བྱ་བ་མེད་པ་ནི་དགེ་འདུན་རྗེས་སུ་དྲན་པའོ།
།རབ་འབྱོར་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་དགེ་འདུན་རྗེས་སུ་དྲན་པ་དེ་ལ་བསླབས་ཤིང་དངོས་པོ་མེད་པའི་ངོ་བོ་ཉིད་ཀྱི་ཚུལ་གྱིས་རྣམ་པ་ཐམས་ཅད་མཁྱེན་པ་ཉིད་ཀྱི་བར་དུ་ཡོངས་སུ་རྫོགས་པར་བྱེད་དོ།
།དེ་ནི་ཆོས་ཐམས་ཅད་དངོས་པོ་མེད་པའི་ངོ་བོ་ཉིད་དུ་མངོན་པར་རྫོགས་པར་འཚང་རྒྱ་བར་འགྱུར་ཏེ།
དེ་ལ་དངོས་པོ་ཡོད་པར་འདུ་ཤེས་པའམ།
དངོས་པོ་མེད་པར་འདུ་ཤེས་པའང་མེད་ན།
དྲན་པའི་ལས་རྡུལ་ཙམ་ཡང་ཡོད་པའམ།
དྲན་པ་དང་བྲལ་བར་འགྱུར་བ་ལྟ་ཅི་ཞིག་སྨོས་ཞེས་བྱ་བ་ནི་དགེ་འདུན་རྗེས་སུ་དྲན་པ་ཡིན་ནོ།།
།།རབ་འབྱོར་ཇི་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་ཚུལ་ཁྲིམས་རྗེས་སུ་དྲན་པ་སྒོམ་པ་ཡིན་ཞེ་ན།
རབ་འབྱོར་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
ཚུལ་ཁྲིམས་རྗེས་སུ་དྲན་པ་སྒོམ་པ་ན།
ཚུལ་ཁྲིམས་མ་ཉམས་པ།
སྐྱོན་མེད་པ།
མ་འདྲེས་པ།
ནག་ནོག་མེད་པ།
མཆོག་ཏུ་འཛིན་པ་མེད་པ།
དབང་འབྱོར་པ།
མཁས་པས་བསྔགས་པ།
ཤིན་ཏུ་རྫོགས་པ[^1573K]།
ཏིང་ངེ་འཛིན་རྫོགས་པར་བྱེད་པ་ལ་གནས་ཏེ།
དེ་ཚུལ་ཁྲིམས་དེས་[^1574K]དངོས་པོ་མེད་པའི་ངོ་བོ་ཉིད་དུ་ཡིད་ལ་བྱེད་དོ།
།དེ་ཅིའི་ཕྱིར་ཞེ་ན།
དེ་ནི་འདི་ལྟར་དེ་ལ་ངོ་བོ་ཉིད་མེད་དེ།
གང་ལ་ངོ་བོ་ཉིད་མེད་པ་དེ་དག་[^1575K]ནི་དངོས་པོ་མེད་པའོ།
།དངོས་པོ་མེད་པས་ནི་དངོས་པོ་མེད་པ་དྲན་པར་མི་ནུས་ཏེ།
དེ་ཅིའི་ཕྱིར་ཞེ་ན།
དེ་ནི་འདི་ལྟར་དྲན་པ་མེད་ཅིང་ཡིད་ལ་བྱ་བ་མེད་པ་ནི།
ཚུལ་ཁྲིམས་རྗེས་སུ་དྲན་པའོ།
།རབ་འབྱོར་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་ཚུལ་ཁྲིམས་རྗེས་སུ་དྲན་པ་དེ་ལ་བསླབས་ཤིང་།
དངོས་པོ་མེད་པའི་ངོ་བོ་ཉིད་ཀྱི་ཚུལ་གྱིས་རྣམ་པ་ཐམས་ཅད་མཁྱེན་པ་ཉིད་ཀྱི་བར་དུ་ཡོངས་སུ་རྫོགས་པར་བྱེད་དོ།
།དེ་ནི་ཆོས་ཐམས་ཅད་དངོས་པོ་མེད་པའི་ངོ་བོ་ཉིད་དུ་མངོན་པར་རྫོགས་པར་འཚང་རྒྱ་བར་འགྱུར་ཏེ།
དེ་ལ་དངོས་པོ་ཡོད་པར་འདུ་ཤེས་པའམ།
དངོས་པོ་མེད་པར་འདུ་ཤེས་པ་ཡང་མེད་ན།
དྲན་པའི་ལས་རྡུལ་ཙམ་ཡང་ཡོད་པའམ།
དྲན་པ་དང་བྲལ་བར་འགྱུར་བ་ལྟ་ཅི་ཞིག་སྨོས་ཞེས་བྱ་བ་ནི་ཚུལ་ཁྲིམས་རྗེས་སུ་དྲན་པ་ཡིན་ནོ།།
།།རབ་འབྱོར་ཇི་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
གཏོང་བ་[^1576K]རྗེས་སུ་དྲན་པར་འགྱུར་ཞེ་ན།
རབ་འབྱོར་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
གཏོང་བ་རྗེས་སུ་དྲན་པ་སྒོམ་ནས་[^1577K]དངོས་པོ་མེད་པའི་ངོ་བོ་ཉིད་ཀྱི་ཚུལ་གྱིས་གཏོང་བ་རྗེས་སུ་དྲན་པར་བྱ་སྟེ།
གང་ཟང་ཟིང་གཏོང་བ་དང་།
ཆོས་གཏོང་བ་[^1578K]ཡིད་ལ་མི་བྱེད་དོ[^1579K]།
།དེ་ཡན་ལག་དང་ཉིང་ལག་ཀྱང་ཡོངས་སུ་གཏོང་ན་དངོས་པོ་གཞན་ལྟ་ཅི་ཞིག་སྨོས།
དེ་ལྟར་སྦྱིན་པ་ཡོངས་སུ་གཏོང་ཡང་འདི་ལྟར་བདག་ནི་སྦྱིན་པ་ཡོངས་སུ་གཏོང་བའོ།
།དངོས་པོ་ནི་འདི་[^1580K]བཏང་བའོ།
།འདི་ལ་གཏང་[^1581K]བར་བྱའོ་སྙམ་དུ་མི་སེམས་སོ།
།དེ་ཅིའི་ཕྱིར་ཞེ་ན།
དེ་ནི་འདི་ལྟར་དངོས་པོ་མེད་པ་དེ་དག་ལ་ངོ་བོ་ཉིད་མེད་དེ།
གང་ལ་ངོ་བོ་ཉིད་མེད་པ་དེ་དག་[^1582K]ནི་དངོས་པོ་མེད་པའོ།
།དངོས་པོ་མེད་པས་ནི་དངོས་པོ་མེད་པ་དྲན་པར་མི་ནུས་ཏེ།
དེ་ཅིའི་ཕྱིར་ཞེ་ན།
དེ་ནི་འདི་ལྟར་དྲན་པ་མེད་ཅིང་ཡིད་ལ་བྱེད་པ་མེད་པ་ནི་གཏོང་བ་རྗེས་སུ་དྲན་པའོ།
།རབ་འབྱོར་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་གཏོང་བ་རྗེས་སུ་དྲན་པ་ལ་བསླབས་ཤིང་དངོས་པོ་མེད་པའི་ངོ་བོ་ཉིད་ཀྱི་ཚུལ་གྱིས་རྣམ་པ་ཐམས་ཅད་མཁྱེན་པ་ཉིད་ཀྱི་བར་དུ་ཡོངས་སུ་རྫོགས་པར་བྱེད་དོ།
།དེ་ནི་ཆོས་ཐམས་ཅད་དངོས་པོ་མེད་པའི་ངོ་བོ་ཉིད་དུ་མངོན་པར་རྫོགས་པར་འཚང་རྒྱ་བར་འགྱུར་ཏེ།
དེ་ལ་དངོས་པོ་ཡོད་པར་འདུ་ཤེས་པའམ།
དངོས་པོ་མེད་པར་འདུ་ཤེས་པ་ཡང་མེད་ན།
དྲན་པའི་ལས་རྡུལ་ཙམ་ཡོད་པའམ།
དྲན་པ་དང་བྲལ་བར་འགྱུར་བ་ལྟ་ཅི་ཞིག་སྨོས་ཞེས་བྱ་བ་ནི་གཏོང་བ་རྗེས་སུ་དྲན་པ་ཡིན་ནོ།།
།།རབ་འབྱོར་ཇི་ལྟར་ན་[^1583K]བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
ལྷ་རྗེས་སུ་དྲན་པ་ཡིན་ཞེ་ན།
རབ་འབྱོར་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་ལྷ་རྗེས་སུ་དྲན་པ་སྒོམ་པ་ན།
རྒྱལ་ཆེན་བཞིའི་རིས་ཀྱི་ལྷར་སྐྱེ་བ་དང་།
སུམ་ཅུ་རྩ་གསུམ་གྱི་ལྷར་སྐྱེ་བ་དང་།
འཐབ་བྲལ་དང་།
དགའ་ལྡན་དང་།
འཕྲུལ་དགའ་དང་།
གཞན་འཕྲུལ་དབང་བྱེད་ཀྱི་ལྷར་སྐྱེ་བའི་རྒྱུན་དུ་ཞུགས་པའི་ལྷ་གང་ཡིན་པ་དེ་དག་དང་།
གཟུགས་ན་སྤྱོད་པ་དང་།
གཟུགས་མེད་པ་ན་སྤྱོད་པ་སྐྱེ་བའི་ཕྱིར་མི་འོང་བའི་ལྷ་གང་ཡིན་པ་དེ་དག་དངོས་པོ་མེད་པའི་ངོ་བོ་ཉིད་ཀྱི་ཚུལ་གྱིས་ཡིད་ལ་བྱེད་དོ།
།དེ་ཅིའི་ཕྱིར་ཞེ་ན།
དེ་ནི་འདི་ལྟར་དེ་དག་ལ་ངོ་བོ་ཉིད་མེད་དེ།
གང་ལ་ངོ་བོ་ཉིད་མེད་པ་དེ་དག་ནི་དངོས་པོ་མེད་པའོ།
།དངོས་པོ་མེད་པས་ནི་དངོས་པོ་མེད་པ་དྲན་པར་མི་ནུས་ཏེ།
དེ་ཅིའི་ཕྱིར་ཞེ་ན།
དེ་ནི་འདི་ལྟར་དྲན་པ་མེད་ཅིང་ཡིད་ལ་བྱ་བ་མེད་པ་ནི་ལྷ་རྗེས་སུ་དྲན་པའོ།
།རབ་འབྱོར་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་ལྷ་རྗེས་སུ་དྲན་པ་དེ་ལ་བསླབས་ཤིང་རྣམ་པ་ཐམས་ཅད་མཁྱེན་པ་ཉིད་ཀྱི་བར་དུ་ཡོངས་སུ་རྫོགས་པར་བྱེད་དོ།
།དེ་ནི་ཆོས་ཐམས་ཅད་དངོས་པོ་མེད་པའི་ངོ་བོ་ཉིད་དུ་མངོན་པར་རྫོགས་པར་འཚང་རྒྱ་བར་འགྱུར་ཏེ།
དེ་ལ་དངོས་པོ་ཡོད་པར་འདུ་ཤེས་པ་འམ།
དངོས་པོ་མེད་པར་འདུ་ཤེས་པའང་མེད་ན།
དྲན་པའི་ལས་རྡུལ་ཙམ་ཡང་ཡོད་པའམ་དྲན་པ་དང་བྲལ་བར་འགྱུར་བ་ལྟ་ཅི་ཞིག་སྨོས་ཞེས་བྱ་བ་ནི་ལྷ་རྗེས་སུ་དྲན་པ་ཡིན་ནོ།།
།།རབ་འབྱོར་དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་རྗེས་སུ་དྲན་པ་དྲུག་ཡིད་ལ་བྱེད་པའི་མཐར་གྱིས་པའི་བྱ་བ་འདོགས་ཏེ།
མཐར་གྱིས་པའི་བསླབ་པ་དང་།
མཐར་གྱིས་པའི་སྒྲུབ་པ་དེ་རབ་ཏུ་འདོགས་ཏེ།
དེ་ཐམས་ཅད་ཀྱང་དམིགས་སུ་མེད་དོ།
།དེ་ཅིའི་ཕྱིར་ཞེ་ན།
དེ་ནི་འདི་ལྟར་དེ་ལ་ངོ་བོ་ཉིད་མེད་དོ་ཞེས་བྱ་བ་ནི་རྗེས་སུ་དྲན་པ་དྲུག་ཡིན་ནོ།།
།།རབ་འབྱོར་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པ་མཐར་གྱིས་པའི་བྱ་བ་ཡོངས་སུ་རྫོགས་པར་འདོད་པ་དང་།
མཐར་གྱིས་པའི་བསླབ་པ་དང་།
མཐར་གྱིས་པའི་སྒྲུབ་པ་ཡོངས་སུ་རྫོགས་པར་བྱ་བར་འདོད་པས་སེམས་དང་པོ་བསྐྱེད་པ་ནས་ཉེ་བར་བཟུང་སྟེ།
རྣམ་པ་ཐམས་ཅད་མཁྱེན་པ་ཉིད་དང་ལྡན་པའི་ཡིད་ལ་བྱ་བས་དངོས་པོ་མེད་པའི་ངོ་བོ་ཉིད་ཀྱི་ཚུལ་གྱིས་ནང་སྟོང་པ་ཉིད་ལ་བསླབ་པར་བྱའོ།
།ཕྱི་སྟོང་པ་ཉིད་དང་།
ཕྱི་ནང་སྟོང་པ་ཉིད་དང་།
དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་བར་ལ་བསླབ་པར་བྱའོ།
།དྲན་པ་ཉེ་བར་གཞག་པ་རྣམས་ལ་བསླབ་པར་བྱའོ།
།ཡང་དག་པར་སྤོང་བ་དང་།
རྫུ་འཕྲུལ་གྱི་རྐང་པ་དང་།
དབང་པོ་དང་།
སྟོབས་དང་།
བྱང་ཆུབ་ཀྱི་ཡན་ལག་དང་།
ལམ་ལ་བསླབ་པར་བྱའོ།
།འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་བརྒྱད་དང་།
མཐར་གྱིས་གནས་པའི་སྙོམས་པར་འཇུག་པ་དགུ་[^1584K]དང་།
ཏིང་ངེ་འཛིན་ལ་སྙོམས་པར་འཇུག་པ་དང་།
གཟུངས་ཀྱི་སྒོ་རྣམས་ལ་བསླབ་པར་བྱའོ།
།སྟོང་པ་ཉིད་[^1585K]དེ་བྱང་ཆུབ་ཀྱི་སེམས་ལ་དེ་ལྟར་སློབ་པ་ན།
ཆོས་ཐམས་ཅད་དངོས་པོ་མེད་པའི་ངོ་བོ་ཉིད་དུ་མངོན་པར་རྫོགས་པར་འཚང་རྒྱ་བར་འགྱུར་ཏེ།
དེ་ལ་དྲན་པའི་ལས་རྡུལ་ཙམ་ཡང་མེད་ན།
གཟུགས་སམ།
ཚོར་བའམ།
འདུ་ཤེས་སམ།
འདུ་བྱེད་དམ།
རྣམ་པར་ཤེས་པའམ།
སྐྱེ་མཆེད་རྣམས་སམ།
ཁམས་རྣམས་སམ།
རྟེན་ཅིང་འབྲེལ་པར་འབྱུང་བ་རྣམས་སམ།
ཕ་རོལ་ཏུ་ཕྱིན་པ་རྣམས་སམ།
སྟོང་པ་ཉིད་ཐམས་ཅད་དང་།
བྱང་ཆུབ་ཀྱི་ཕྱོགས་ཀྱི་ཆོས་རྣམས་སམ།
འཕགས་པའི་བདེན་པ་རྣམས་སམ།
བསམ་གཏན་རྣམས་སམ།
ཚད་མེད་པ་རྣམས་སམ།
གཟུགས་མེད་པའི་སྙོམས་པར་འཇུག་པ་རྣམས་སམ།
རྣམ་པར་ཐར་པ་རྣམས་སམ།
མཐར་གྱིས་གནས་པའི་སྙོམས་པར་འཇུག་པ་རྣམས་སམ།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པའམ།
[^1586K]མངོན་པར་ཤེས་པ་རྣམས་སམ།
ཏིང་ངེ་འཛིན་རྣམས་སམ།
གཟུངས་ཀྱི་སྒོ་རྣམས་སམ།
དེ་བཞིན་གཤེགས་པའི་སྟོབས་རྣམས་སམ།
མི་འཇིགས་པ་རྣམས་སམ།
སོ་སོ་ཡང་དག་པར་རིག་པ་རྣམས་སམ།
བྱམས་པ་ཆེན་པོའམ།
སྙིང་རྗེ་ཆེན་པོའམ།
སངས་རྒྱས་ཀྱི་ཆོས་མ་འདྲེས་པའམ།
རྣམ་པ་ཐམས་ཅད་མཁྱེན་པ་ཉིད་ཀྱི་བར་དུ་ཡོད་པར་གྱུར་པའམ།
རྣམ་པ་ཐམས་ཅད་མཁྱེན་པ་ཉིད་ཀྱི་ཡེ་ཤེས་ཡོད་པར་འགྱུར་བ་ལྟ་ག་ལ་ཡོད་དེ།
དེ་ནི་གནས་མེད་དོ།
།རབ་འབྱོར་དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་ཆོས་ཐམས་ཅད་དངོས་པོ་མེད་པའི་ངོ་བོ་ཉིད་ལ་སློབ་པའི་མཐར་གྱིས་པའི་སྤྱོད་པ་ཡོད་པ་ཡིན།
མཐར་གྱིས་པའི་བསླབ་པ་ཡོད་པ་ཡིན།
མཐར་གྱིས་འཇུག་པའི་ལམ་ཡོད་པ་ཡིན་ཏེ།
དེ་ལ་སེམས་དང་སྤྱོད་པ་དང་བསླབ་པ་འཇུག་པར་འགྱུར་རོ།
།དེ་[^1587K]སྐད་ཅེས་བཀའ་སྩལ་པ་དང་།
ཚེ་དང་ལྡན་པ་རབ་འབྱོར་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ།
།བཅོམ་ལྡན་འདས་གལ་ཏེ་དེ་ལྟར་ཆོས་ཐམས་ཅད་དངོས་པོ་མ་མཆིས་པའི་ངོ་བོ་ཉིད་ལགས་ན།
འོ་ན་ནི་གཟུགས་ཀྱང་མ་མཆིས།
ཚོར་བ་དང་།
འདུ་ཤེས་དང་།
འདུ་བྱེད་དང་།
རྣམ་པར་ཤེས་པའང་མ་མཆིས།
སྐྱེ་མཆེད་རྣམས་དང་།
ཁམས་རྣམས་དང་།
རྟེན་ཅིང་འབྲེལ་པར་འབྱུང་བ་ཡང་མ་མཆིས།
རྟེན་ཅིང་འབྲེལ་པར་འབྱུང་བའི་ཡན་ལག་རྣམས་ཀྱང་མ་མཆིས།
ཕ་རོལ་ཏུ་ཕྱིན་པ་རྣམས་དང་།
སྟོང་པ་ཉིད་ཐམས་ཅད་དང་།
བྱང་ཆུབ་ཀྱི་ཕྱོགས་ཀྱི་ཆོས་རྣམས་ཀྱང་མ་མཆིས།
འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་དང་།
མཐར་གྱིས་གནས་པའི་སྙོམས་པར་འཇུག་པ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་དང་།
དེ་བཞིན་གཤེགས་པའི་སྟོབས་དང་།
མི་འཇིགས་པ་དང་།
སོ་སོ་ཡང་དག་པར་རིག་པ་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་རྣམས་ཀྱང་མ་མཆིས།
རྣམ་པ་ཐམས་ཅད་མཁྱེན་པ་ཉིད་ཀྱི་ཡེ་ཤེས་ཀྱི་བར་ཡང་མ་མཆིས།
སངས་རྒྱས་དང་ཆོས་དང་དགེ་འདུན་ཡང་མ་མཆིས།
ལམ་ཡང་མ་མཆིས།
འབྲས་བུ་ཡང་མ་མཆིས།
ཉོན་མོངས་པ་ཡང་མ་མཆིས།
རྣམ་པར་བྱང་བ་ཡང་མ་མཆིས།
ཐོབ་པའང་མ་མཆིས།
མངོན་པར་རྟོགས་པའང་མ་མཆིས།
ཆོས་ཐམས་ཅད་ཀྱང་མ་མཆིས་པ་ལགས་སམ།
[^1588K]བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་ཇི་སྙམ་དུ་སེམས།
ཆོས་ཐམས་ཅད་དངོས་པོ་མེད་པའི་ངོ་བོ་ཉིད་ལ་ཡོད་པའམ་མེད་པ་ཞིག་དམིགས་སུ་ཡོད་སྙམ་མམ[^1589K]།
རབ་འབྱོར་གྱིས་གསོལ་པ།
བཅོམ་ལྡན་འདས་དེ་ནི་མ་ལགས་ཏེ།
ཆོས་ཐམས་ཅད་དངོས་པོ་མེད་པའི་ངོ་བོ་ཉིད་ལ་མཆིས་པའམ་མ་མཆིས་པ་མི་དམིགས་སོ།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་འོ་ན་ཅིའི་ཕྱིར་ཁྱོད་དེ་ལྟར་གལ་ཏེ་ཆོས་ཐམས་ཅད་དངོས་པོ་མེད་པའི་ངོ་བོ་ཉིད་ཡིན་ན་གཟུགས་ཀྱང་མེད།
ཚོར་བ་དང་།
འདུ་ཤེས་དང་།
འདུ་བྱེད་དང་།
རྣམ་པར་ཤེས་པའང་མེད།
སྐྱེ་མཆེད་དང་།
ཁམས་དང་།
རྟེན་ཅིང་འབྲེལ་པར་འབྱུང་བའང་མེད།
ཕ་རོལ་ཏུ་ཕྱིན་པ་རྣམས་དང་།
སྟོང་པ་ཉིད་ཐམས་ཅད་དང་།
བྱང་ཆུབ་ཀྱི་ཕྱོགས་ཀྱི་ཆོས་རྣམས་ཀྱང་མེད།
འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་དང་།
མཐར་གྱིས་གནས་པའི་སྙོམས་པར་འཇུག་པ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་དང་།
དེ་བཞིན་གཤེགས་པའི་སྟོབས་རྣམས་དང་།
མི་འཇིགས་པ་རྣམས་དང་།
སོ་སོ་ཡང་དག་པར་རིག་པ་རྣམས་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་རྣམས་ཀྱང་མེད།
རྣམ་པ་ཐམས་ཅད་མཁྱེན་པ་ཉིད་ཀྱི་ཡེ་ཤེས་ཀྱི་བར་ཡང་མེད།
སངས་རྒྱས་དང་།
ཆོས་དང་།
དགེ་འདུན་ཡང་མེད།
ལམ་ཡང་མེད།
འབྲས་བུ་ཡང་མེད།
ཉོན་མོངས་པ་ཡང་མེད།
རྣམ་པར་བྱང་བ་ཡང་མེད།
འཐོབ་པའང་མེད།
མངོན་པར་རྟོགས་པའང་མེད།
ཆོས་ཐམས་ཅད་ཀྱང་[^1590K]མེད་དོ་ཞེས་བྱ་བར་སེམས་པར་གྱུར[^1591K]།
རབ་འབྱོར་གྱིས་གསོལ་པ།
བཅོམ་ལྡན་འདས་བདག་ནི་ཆོས་འདི་དག་ལ་ནེར་(ནེམ་)ནུར་ཡང་མ་མཆིས།
ཐེ་ཚོམ་ཡང་མ་མཆིས་ཏེ།
འོན་ཀྱང་བཅོམ་ལྡན་འདས་མ་བྱུང་བའི་དུས་ན་དགེ་སློང་ཉན་ཐོས་ཀྱི་ཐེག་པ་པའམ།
རང་སངས་རྒྱས་ཀྱི་ཐེག་པ་པའམ།
བྱང་ཆུབ་སེམས་དཔའི་ཐེག་པ་པ་དག་འདི་སྐད་དུ།
གལ་ཏེ་ཆོས་ཐམས་ཅད་དངོས་པོ་མེད་པའི་ངོ་བོ་ཉིད་ཡིན་ན།
ཆོས་ཐམས་ཅད་དངོས་པོ་མེད་པ་ལ་སུ་ཞིག་ཀུན་ནས་ཉོན་མོངས་པའམ།
རྣམ་པར་བྱང་བར་འགྱུར་ཞེས་མཆི་ཞིང་།
དེ་དག་ཀུན་ནས་ཉོན་མོངས་པ་དང་།
རྣམ་པར་བྱང་བ་མ་འཚལ་བས་ཚུལ་ཁྲིམས་ལོག་པར་འགྱུར།
ལྟ་བ་ལོག་པར་འགྱུར།
སྤྱོད་པ་ལོག་པར་འགྱུར།
འཚོ་བ་ལོག་པར་འགྱུར་ཏེ།
ཚུལ་ཁྲིམས་ལོག་པར་གྱུར་པ་དང་།
ལྟ་བ་ལོག་པར་གྱུར་པ་དང་།
སྤྱོད་པ་ལོག་པར་གྱུར་པ་དང་།
འཚོ་བ་ལོག་པར་གྱུར་པས་དེ་དག་སེམས་ཅན་དམྱལ་བའམ།
བྱོལ་སོང་གི་སྐྱེ་གནས་སམ།
གཤིན་རྗེའི་འཇིག་རྟེན་གྱི་ངན་སོང་གསུམ་ལས་གཅིག་ཏུ་མཆིས་པར་འགྱུར་ཏེ།
བཅོམ་ལྡན་འདས་བདག་གིས་མ་བྱུང་བའི་འཇིག་པ་[^1592K]དེ་མཐོང་ནས།
དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ལ་དོན་དེ་ཞུ་བ་ལགས་ཀྱིས་[^1593K]བཅོམ་ལྡན་འདས་བདག་ནི་ཆོས་འདི་དག་ལ་ནེམ་ནུར་རམ་ཐེ་ཚོམ་མ་མཆིས་སོ།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་ལེགས་སོ་ལེགས་སོ།
།དེ་དེ་བཞིན་ཏེ།
ཇི་སྐད་དུ་སྨྲ་བ་[^1594K]དེ་བཞིན་ནོ།
།དེ་ནས་ཚེ་དང་ལྡན་པ་རབ་འབྱོར་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ།
།བཅོམ་ལྡན་འདས་གལ་ཏེ་ཆོས་ཐམས་ཅད་དངོས་པོ་མ་མཆིས་པའི་ངོ་བོ་ཉིད་ལགས་ན།
དོན་གྱི་དབང་ཅི་ཞིག་མཐོང་ན་བྱང་ཆུབ་སེམས་དཔའ་སེམས་དཔའ་ཆེན་པོ་སེམས་ཅན་རྣམས་ཀྱི་དོན་གྱི་སླད་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་འཇུག་པ་ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་གང་གི་ཕྱིར་ཆོས་ཐམས་ཅད་དངོས་པོ་མེད་པའི་ངོ་བོ་ཉིད་ཡིན་པ་དེ་ཉིད་ཀྱི་ཕྱིར་བྱང་ཆུབ་སེམས་དཔའ་སེམས་དཔའ་ཆེན་པོ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་འཇུག་སྟེ།
དེ་ཅིའི་ཕྱིར་ཞེ་ན།
རབ་འབྱོར་དམིགས་པ་ནི་རྒྱ་ཆུང་བ་སྟེ།
དམིགས་པའི་འདུ་ཤེས་ཅན་ལ་ཐོབ་པ་མེད་དོ།
།མངོན་པར་རྟོགས་པ་མེད་དོ།
།བླ་ན་མེད་པ་ཡང་དག་པར་རྫོགས་པའི་བྱང་ཆུབ་མེད་དོ།
།གསོལ་པ།
བཅོམ་ལྡན་འདས་དམིགས་པ་མ་མཆིས་པ་ལ་ཐོབ་པའམ།
མངོན་པར་རྟོགས་པའམ།
བླ་ན་མེད་པ་ཡང་དག་པར་རྫོགས་པའི་བྱང་ཆུབ་[^1595K]མཆིས་སམ།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་ཆོས་ཀྱི་དབྱིངས་ལ་རྣམ་པར་འཁྲུག་པ་མེད་པའི་ཕྱིར་མི་དམིགས་པ་ཉིད་ཐོབ་པའོ།
།མི་དམིགས་པ་ཉིད་མངོན་པར་རྟོགས་པའོ།
།མི་དམིགས་པ་ཉིད་བླ་ན་མེད་པ་ཡང་དག་པར་རྫོགས་པའི་བྱང་ཆུབ་པོ།
།གང་མི་དམིགས་པ་ལ་ཐོབ་པའམ།
མངོན་པར་རྟོགས་པའམ།
བླ་ན་མེད་པ་ཡང་དག་པར་རྫོགས་པའི་བྱང་ཆུབ་འདོད་པ་དེ་ནི་ཆོས་ཀྱི་དབྱིངས་ལ་རྣམ་པར་འཁྲུག་པར་འདོད་དུ་ཟད་དོ།
།གསོལ་པ།
བཅོམ་ལྡན་འདས་གལ་ཏེ་དེ་ལྟར་དམིགས་པ་མ་མཆིས་པ་ལ་ཡང་འཐོབ་པ་མ་མཆིས།
མངོན་པར་རྟོགས་པ་མ་མཆིས།
བླ་ན་མེད་པ་ཡང་དག་པར་རྫོགས་པའི་བྱང་ཆུབ་མ་མཆིས་ལ།
མི་དམིགས་པ་ཉིད་ཐོབ་པ།
མི་དམིགས་པ་ཉིད་མངོན་པར་རྟོགས་པ།
མི་དམིགས་པ་ཉིད་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལགས་ན།
བཅོམ་ལྡན་འདས་བྱང་ཆུབ་སེམས་དཔའ་སེམས་དཔའ་ཆེན་པོའི་ས་དང་པོ་ཡང་ག་ལ་མཆིས།
ས་གཉིས་པ་ཡང་ག་ལ་མཆིས།
ས་གསུམ་པ་ཡང་ག་ལ་མཆིས།
ས་བཅུ་པའི་བར་ཡང་ག་ལ་མཆིས།
མི་སྐྱེ་བའི་ཆོས་ལ་བཟོད་པ་ཐོབ་པ་ཡང་ག་ལ་མཆིས།
རྣམ་པར་སྨིན་པ་ལས་བྱུང་བའི་མངོན་པར་ཤེས་པ་ཡང་ག་ལ་མཆིས།
རྣམ་པར་སྨིན་པ་ལས་བྱུང་བའི་སྦྱིན་པའང་ག་ལ་མཆིས།
རྣམ་པར་སྨིན་པ་ལས་བྱུང་བའི་ཚུལ་ཁྲིམས་དང་།
བཟོད་པ་དང་།
བརྩོན་འགྲུས་དང་།
བསམ་གཏན་དང་།
རྣམ་པར་སྨིན་པ་ལས་བྱུང་བའི་ཤེས་རབ་ཀྱང་ག་ལ་མཆིས།
རྣམ་པར་སྨིན་པ་ལས་བྱུང་བའི་བྱང་ཆུབ་ཀྱི་ཕྱོགས་ཀྱི་ཆོས་རྣམས་ཀྱང་ག་ལ་མཆིས[^1596K]།
རྣམ་པར་སྨིན་པའི་ཆོས་དེ་དག་ལ་གནས་ཤིང་སེམས་ཅན་རྣམས་ཡོངས་སུ་སྨིན་པར་བགྱིས་པ་[^1597K]དང་།
སངས་རྒྱས་ཀྱི་ཞིང་ཡོངས་སུ་དག་པར་བགྱིད་པ་དང་།
སངས་རྒྱས་བཅོམ་ལྡན་འདས་རྣམས་ལ་ཞལ་ཟས་དང་།
བཏུང་བ་དང་།
ན་བཟའ་དང་།
གཟིམས་ཆ་དང་།
ཕོ་བྲང་དང་།
ཡོ་བྱད་དང་།
མེ་ཏོག་དང་།
བདུག་སྤོས་དང་།
སྤོས་དང་།
ཕྲེང་བ་དང་།[^1598K]བྱུག་པ་དང་།
ཕྱེ་མ་དང་།
ཆོས་གོས་དང་།
གདུགས་དང་།
རྒྱལ་མཚན་དང་།
བ་དན་དང་།
མར་མེ་དང་།
ཕྲེང་བ་དང་།
ལྷ་དང་མིའི་ཕུན་སུམ་ཚོགས་པ་གཞན་གང་ཡང་རུང་བ་དག་གིས་རིམ་གྲོ་བགྱིད་ཅིང་དེ་ལ་དེ་དག་རྒྱུན་མི་འཆད་པར་ཡོངས་སུ་མྱ་ངན་ལས་འདས་ཀྱི་བར་དུ་སྐུ་གདུང་དང་།
ཉན་ཐོས་དག་ལ་རྣམ་པར་སྨིན་པར་གྱུར་ཀྱང་བས་བར་མི་འགྱུར་ན།
བཅོམ་ལྡན་འདས་དེ་ཅིའི་སླད་དུ་བྱང་ཆུབ་སེམས་དཔའ་སེམས་དཔའ་ཆེན་པོ་ཆོས་ཀྱི་དབྱིངས་རྣམ་པར་འཁྲུག་པར་བགྱིད་པར་མི་འགྱུར་རམ།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་གང་གི་[^1599K]ཕྱིར་མི་དམིགས་པ་དེ་ཉིད་ཀྱི་ཕྱིར་བྱང་ཆུབ་སེམས་དཔའ་སེམས་དཔའ་ཆེན་པོ་ཆོས་ཀྱི་དབྱིངས་རྣམ་པར་འཁྲུག་པར་མི་བྱེད་དེ།
དེ་ཉིད་ཀྱི་ཕྱིར་བྱང་ཆུབ་སེམས་དཔའ་སེམས་དཔའ་ཆེན་པོའི་ས་དང་པོ་ཡོད་དོ།
།དེ་ཉིད་ཀྱི་ཕྱིར་ས་གཉིས་པ་དང་།
ས་གསུམ་པ་དང་།
ས་བཅུ་པའི་བར་དུ་ཡོད་དོ།
།དེ་ཉིད་ཀྱི་ཕྱིར་མི་སྐྱེ་བའི་ཆོས་ལ་བཟོད་པ་ཡོད་དོ།
།དེ་ཉིད་ཀྱི་ཕྱིར་རྣམ་པར་སྨིན་པ་ལས་བྱུང་བའི་མངོན་པར་ཤེས་པ་ཡོད་དོ།
།དེ་ཉིད་ཀྱི་ཕྱིར་རྣམ་པར་སྨིན་པ་ལས་བྱུང་བའི་སྦྱིན་པ་དང་།
ཚུལ་ཁྲིམས་དང་།
བཟོད་པ་དང་།
བརྩོན་འགྲུས་དང་།
བསམ་གཏན་དང་།
ཤེས་རབ་ཡོད་དོ།
།དེ་ཉིད་ཀྱི་ཕྱིར་རྣམ་པར་སྨིན་པ་ལས་བྱུང་བའི་བྱང་ཆུབ་ཀྱི་ཕྱོགས་ཀྱི་ཆོས་རྣམས་ཡོད་དོ།
།དེ་ཉིད་ཀྱི་ཕྱིར་རྣམ་པར་སྨིན་པ་ལས་བྱུང་བའི་དགེ་བའི་རྩ་བ་རྣམས་ཏེ།
དགེ་བའི་རྩ་བ་དེ་དག་གིས་བྱང་ཆུབ་སེམས་དཔའ་སེམས་དཔའ་ཆེན་པོ་སེམས་ཅན་རྣམས་ཡོངས་སུ་སྨིན་པར་བྱེད་དོ།
།སངས་རྒྱས་ཀྱི་ཞིང་ཡོངས་སུ་དག་པར་བྱེད་དོ།
།སངས་རྒྱས་བཅོམ་ལྡན་འདས་རྣམས་ལ་ཡང་[^1600K]ཞལ་ཟས་དང་།
བཏུང་བ་དང་།
ན་བཟའ་དང་།
གཟིམས་ཆ་དང་།
ཕོ་བྲང་དང་།
ཡོ་བྱད་དང་།
མེ་ཏོག་དང་།
བདུག་སྤོས་དང་།
སྤོས་དང་།
ཕྲེང་བ་དང་།
བྱུག་པ་དང་།
ཕྱེ་མ་དང་།
ཆོས་གོས་དང་།
གདུགས་དང་།
རྒྱལ་མཚན་དང་།
བ་དན་དང་།
མར་མེ་དང་།
ལྷ་དང་།
མིའི་ཕུན་སུམ་ཚོགས་པ་གཞན་གང་ཡང་རུང་བ་དག་གིས་རིམ་གྲོ་[^1601K]བྱེད་ཅིང་དེ་ལ་[^1602K]དེ་དག་ལ་རྒྱུན་མི་འཆད་པར་ཡོངས་སུ་མྱ་ངན་ལས་འདས་པའི་སྐུ་གདུང་རྣམས་ཀྱི་བར་དང་།
ཉན་ཐོས་དག་ལ་རྣམ་པར་སྨིན་པར་གྱུར་ཀྱང་ཟད་པར་མི་འགྱུར་རོ།
།གསོལ་པ།
བཅོམ་ལྡན་འདས་མི་དམིགས་པ་དང་།
སྦྱིན་པ་དང་།
ཚུལ་ཁྲིམས་དང་།
བཟོད་པ་དང་།
བརྩོན་འགྲུས་དང་།
ཏིང་ངེ་འཛིན་དང་།
ཤེས་རབ་དང་།
མངོན་པར་ཤེས་པ་རྣམས་ལ་བྱེ་བྲག་ནི་ཅི་ཞིག་མཆིས།
ཐ་དད་དུ་བགྱི་བ་ནི་ཅི་ཞིག་མཆིས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་མི་དམིགས་པ་དང་།
སྦྱིན་པ་དང་།
ཚུལ་ཁྲིམས་དང་།
བཟོད་པ་དང་།
བརྩོན་འགྲུས་དང་།
ཏིང་ངེ་འཛིན་དང་།
ཤེས་རབ་དང་།
མངོན་པར་ཤེས་པ་རྣམས་ལ་ཐ་དད་དུ་བྱ་བ་གང་ཡང་མེད་དོ།
།རབ་འབྱོར་གོས་པ་མེད་པའི་སྦྱིན་པ་དང་།
ཚུལ་ཁྲིམས་དང་།
བཟོད་པ་དང་།
བརྩོན་འགྲུས་དང་།
བསམ་གཏན་དང་།
ཤེས་རབ་དང་།
གོས་པ་མེད་པའི་མངོན་པར་ཤེས་པ་དག་ལ་ཐ་དད་དུ་བྱ་བ་བསྟན་ཏོ།
།གསོལ་པ།
བཅོམ་ལྡན་འདས་གོས་པ་མ་མཆིས་པའི་སྦྱིན་པ་དང་།
ཚུལ་ཁྲིམས་དང་།
བཟོད་པ་དང་།
བརྩོན་འགྲུས་དང་།
བསམ་གཏན་དང་།
ཤེས་རབ་དང་།
མངོན་པར་ཤེས་པ་རྣམས་ལ་ཇི་ལྟར་ཐ་དད་དུ་བགྱི་བ་བསྟན།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
སྦྱིན་པ་མི་དམིགས།
གཏོང་བ་མི་དམིགས།
ལེན་པ་མི་དམིགས་པར་སྦྱིན་པ་གཏོང་ངོ་།
།ཚུལ་ཁྲིམས་མི་དམིགས་པར་ཚུལ་ཁྲིམས་སྲུང་[^1603K]ངོ་།
།བཟོད་པ་མི་དམིགས་པར་བཟོད་པ་སྒོམ་མོ།
།བརྩོན་འགྲུས་མི་དམིགས་པར་བརྩོན་འགྲུས་རྩོམ་མོ།
།ཏིང་ངེ་འཛིན་མི་དམིགས་པར་ཏིང་ངེ་འཛིན་ལ་སྙོམས་པར་འཇུག་གོ།
།ཤེས་རབ་མི་དམིགས་པར་ཤེས་རབ་སྒོམ་མོ།
།མངོན་པར་ཤེས་པ་མི་དམིགས་པར་མངོན་པར་ཤེས་པ་རྣམས་ལ་སྤྱོད་དོ།
།དྲན་པ་ཉེ་བར་གཞག་པ་རྣམས་མི་དམིགས་པར་དྲན་པ་ཉེ་བར་གཞག་པ་རྣམས་ལ་སྤྱོད་དོ།
།ཡང་དག་པར་སྤོང་བ་དང་།
རྫུ་འཕྲུལ་གྱི་རྐང་པ་དང་།
དབང་པོ་དང་།
སྟོབས་དང་།
བྱང་ཆུབ་ཀྱི་ཡན་ལག་དང་།
ལམ་མི་དམིགས་པར་ལམ་ལ་སྤྱོད་དོ།
།འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་རྣམས་མི་དམིགས་པར་གཟུགས་མེད་པའི་སྙོམས་པར་འཇུག་པ་རྣམས་ལ་སྤྱོད་དོ།
།རྣམ་པར་ཐར་པ་རྣམས་དང་།
མཐར་གྱིས་གནས་པའི་སྙོམས་པར་འཇུག་པ་རྣམས་མི་དམིགས་པར་མཐར་གྱིས་གནས་པའི་སྙོམས་པར་འཇུག་པ་[^1604K]རྣམས་ལ་སྤྱོད་དོ།
།སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་མི་དམིགས་པར་སྨོན་པ་མེད་པ་ལ་སྤྱོད་དོ།
།མངོན་པར་ཤེས་པ་རྣམས་དང་།
ཏིང་ངེ་འཛིན་རྣམས་དང་།
གཟུངས་ཀྱི་སྒོ་རྣམས་དང་།
དེ་བཞིན་གཤེགས་པའི་སྟོབས་རྣམས་དང་།
མི་འཇིགས་པ་རྣམས་དང་།
སོ་སོ་ཡང་དག་པར་རིག་པ་རྣམས་མི་དམིགས་པར་སོ་སོ་ཡང་དག་པར་རིག་པ་རྣམས་ལ་[^1605K]སྤྱོད་དོ།
།བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་རྣམས་མི་དམིགས་པར་སངས་རྒྱས་ཀྱི་ཆོས་མ་འདྲེས་པ་རྣམས་ལ་སྤྱོད་དོ།
།སེམས་ཅན་རྣམས་མི་དམིགས་པར་སེམས་ཅན་རྣམས་ཡོངས་སུ་སྨིན་པར་བྱེད་དོ།
།སངས་རྒྱས་ཀྱི་ཞིང་མི་དམིགས་པར་སངས་རྒྱས་ཀྱི་ཞིང་ཡོངས་སུ་དག་པར་བྱེད་དོ།
།སངས་རྒྱས་ཀྱི་ཆོས་རྣམས་མི་དམིགས་པར་བྱང་ཆུབ་ཏུ་མངོན་པར་རྫོགས་པར་འཚང་རྒྱའོ།
།རབ་འབྱོར་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་མི་དམིགས་པའི་ཚུལ་གྱིས་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་དོ།
།རབ་འབྱོར་བྱང་ཆུབ་སེམས་དཔའ་སེམས་དཔའ་ཆེན་པོ་དེ་ལྟར་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པ་ན།
དེ་ལ་བདུད་སྡིག་ཅན་རྣམས་སམ།
བདུད་ཀྱི་རིས་ཀྱི་ལྷ་རྣམས་ཀྱིས་ཐུབ་པར་དཀའ་བ་ཡིན་ནོ་ཞེས་བྱ་བ་ནི་ཆོས་ཐམས་ཅད་དངོས་པོ་མེད་པའི་ངོ་བོ་ཉིད་དུ་ཤེས་པའི་མཐར་གྱིས་པའི་མངོན་པར་རྟོགས་པ་[^1606K]ཡིན་ནོ།
།འདི་དག་གིས་ནི་མཐར་གྱིས་པའི་མངོན་པར་རྟོགས་པ་གསུངས་སོ།
།འཕགས་པ་[^1607K]བཅོམ་ལྡན་འདས་མ་[^1608K]ཤེས་རབ་ཀྱི་ཕ་རོལ་ཏུ་ཕྱིན་པ་སྟོང་ཕྲག་ཉི་ཤུ་ལྔ་པ་མངོན་པར་རྟོགས་པའི་རྒྱན་གྱི་རྗེས་སུ་འབྲངས་ནས་དག་པར་གཏུགས་པ་ལས་མཐར་གྱིས་པའི་མངོན་པར་རྟོགས་པའི་དབང་དུ་མཛད་པ་རིམ་གྱིས་འཇུག་པས་[^1609K]བསླབ་པའི་ལེའུ་སྟེ་དྲུག་པའོ།།
།།དེ་སྐད་ཅེས་བཀའ་སྩལ་པ་དང་།
ཚེ་དང་ལྡན་པ་རབ་འབྱོར་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ།
།བཅོམ་ལྡན་འདས་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
ཇི་ལྟར་སེམས་བསྐྱེད་པ་གཅིག་གིས་ཕ་རོལ་ཏུ་ཕྱིན་པ་དྲུག་ཡོངས་སུ་འཛིན་པ་ལགས།
བཅོམ་ལྡན་འདས་བསམ་གཏན་བཞི་དང་།
ཚད་མེད་པ་བཞི་དང་།
གཟུགས་མེད་པའི་སྙོམས་པར་འཇུག་པ་བཞི་དང་།
དྲན་པ་ཉེ་བར་གཞག་པ་བཞི་དང་།
ཡང་དག་པར་སྤོང་བ་བཞི་དང་།
རྫུ་འཕྲུལ་གྱི་རྐང་པ་བཞི་དང་།
དབང་པོ་ལྔ་དང་།
སྟོབས་ལྔ་དང་།
བྱང་ཆུབ་ཀྱི་ཡན་ལག་བདུན་དང་།
འཕགས་པའི་ལམ་ཡན་ལག་བརྒྱད་པ་ཡོངས་སུ་འཛིན་པ་ལགས།
རྣམ་པར་ཐར་པའི་སྒོ་གསུམ་དང་།
འཕགས་པའི་བདེན་པ་བཞི་དང་།
རྣམ་པར་ཐར་པ་བརྒྱད་དང་།
མཐར་གྱིས་གནས་པའི་སྙོམས་པར་འཇུག་པ་དགུ་དང་།
མངོན་པར་ཤེས་པ་ལྔ་ཡོངས་སུ་འཛིན་པ་ལགས།
ནང་སྟོང་པ་ཉིད་དང་།
ཕྱི་སྟོང་པ་ཉིད་དང་།
ཕྱི་ནང་སྟོང་པ་ཉིད་དང་།
དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་བར་དུ་ཡོངས་སུ་འཛིན་པ་ལགས།
ཏིང་ངེ་འཛིན་རྣམས་དང་།
གཟུངས་ཀྱི་སྒོ་རྣམས་དང་།
དེ་བཞིན་གཤེགས་པའི་སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་དང་།
མི་ཆེན་པོའི་མཚན་སུམ་ཅུ་རྩ་གཉིས་དང་།
དཔེ་བྱད་བཟང་པོ་བརྒྱད་ཅུ་ཡོངས་སུ་འཛིན་པ་ལགས་ཞེས་བྱ་བ་ནི་སེམས་ཀྱི་སྐད་ཅིག་མ་གཅིག་གིས་མངོན་པར་རྟོགས་པ་སྤྱིར་གསུངས་པ་ཡིན་ནོ།།
།།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་སྦྱིན་པ་གང་ཡོངས་སུ་གཏོང་བ་དེ་ཤེས་རབ་ཀྱི་ཕ་རོལ་ཏུ་ཕྱིན་པས་ཡོངས་སུ་ཟིན་པ་ལས་གཞན་དུ་མ་ཡིན་ནོ།
།ཚུལ་ཁྲིམས་གང་སྲུང་བ་[^1610K]དང་།
བཟོད་པ་གང་སྒོམ་པ་དང་།
བརྩོན་འགྲུས་གང་རྩོམ་པ་དང་།
ཏིང་ངེ་འཛིན་གང་ལ་སྙོམས་པར་འཇུག་པ་དང་།
ཤེས་རབ་གང་ལ་[^1611K]སྒོམ་པ་དེ་ཤེས་རབ་ཀྱི་ཕ་རོལ་ཏུ་ཕྱིན་པས་ཡོངས་སུ་ཟིན་པ་ལས་གཞན་དུ་མ་ཡིན་ནོ།
།བསམ་གཏན་རྣམས་དང་།
ཚད་མེད་པ་རྣམས་དང་།
གཟུགས་མེད་པའི་སྙོམས་པར་[^1612K]འཇུག་པ་རྣམས་ལ་གང་སྙོམས་པར་འཇུག་པ་དང་།
དྲན་པ་ཉེ་བར་གཞག་པ་རྣམས་ལ་གང་སྒོམ་པ་དང་།
ཡང་དག་པར་སྤོང་བ་དང་།
རྫུ་འཕྲུལ་གྱི་[^1613K]རྐང་པ་དང་།
དབང་པོ་དང་།
སྟོབས་དང་།
བྱང་ཆུབ་ཀྱི་ཡན་ལག་དང་།
འཕགས་པའི་ལམ་ཡན་ལག་བརྒྱད་པ་ལ་གང་སྒོམ་པ་དང་།
རྣམ་པར་ཐར་པའི་སྒོ་གསུམ་དང་།
འཕགས་པའི་བདེན་པ་དང་།
རྣམ་པར་ཐར་པ་རྣམས་དང་།
མཐར་གྱིས་གནས་པའི་སྙོམས་པར་འཇུག་པ་རྣམས་དང་།
མངོན་པར་ཤེས་པ་རྣམས་[^1614K]ལ་གང་སྒོམ་པ་དེ་ཤེས་རབ་ཀྱི་ཕ་རོལ་ཏུ་ཕྱིན་པས་ཡོངས་སུ་ཟིན་པ་ལས་གཞན་དུ་མ་ཡིན་ན(ནོ)།
།ནང་སྟོང་པ་ཉིད་དང་།
དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་བར་ལ་[^1615K]སྒོམ་པ་དང་།
ཏིང་ངེ་འཛིན་རྣམས་དང་།
གཟུངས་ཀྱི་སྒོ་རྣམས་དང་།
དེ་བཞིན་གཤེགས་པའི་སྟོབས་རྣམས་དང་།
མི་འཇིགས་པ་རྣམས་དང་།
སོ་སོ་ཡང་དག་པར་རིག་པ་རྣམས་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་རྣམས་ལ་གང་སྒོམ་པ་དེ་ཤེས་རབ་ཀྱི་ཕ་རོལ་ཏུ་ཕྱིན་པས་ཡོངས་སུ་ཟིན་པ་ལས་གཞན་དུ་མ་ཡིན་ནོ།
།མཚན་རྣམས་དང་།
དཔེ་བྱད་བཟང་པོ་རྣམས་གང་མངོན་པར་སྒྲུབ་པ་དེ་ཤེས་རབ་ཀྱི་ཕ་རོལ་ཏུ་ཕྱིན་པས་ཡོངས་སུ་ཟིན་པ་ལས་གཞན་དུ་མ་ཡིན་ནོ།
།རབ་འབྱོར་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་དེ་ལྟར་སྤྱོད་པ་ནི་སེམས་བསྐྱེད་པ་གཅིག་གིས་ཕ་རོལ་ཏུ་ཕྱིན་པ་དྲུག་ཡོངས་སུ་རྫོགས་པར་བྱེད་དོ།
།བསམ་གཏན་རྣམས་དང་།
ཚད་མེད་པ་རྣམས་དང་།
གཟུགས་མེད་པའི་སྙོམས་པར་འཇུག་པ་རྣམས་ཡོངས་སུ་རྫོགས་པར་བྱེད་དོ།
།དྲན་པ་ཉེ་བར་གཞག་པ་རྣམས་དང་།
ཡང་དག་པར་སྤོང་བ་རྣམས་དང་།
རྫུ་འཕྲུལ་གྱི་རྐང་པ་རྣམས་དང་།
དབང་པོ་རྣམས་དང་།
སྟོབས་རྣམས་དང་།
བྱང་ཆུབ་ཀྱི་ཡན་ལག་རྣམས་དང་།
འཕགས་པའི་ལམ་ཡན་ལག་བརྒྱད་པ་ཡོངས་སུ་རྫོགས་པར་བྱེད་དོ།
།རྣམ་པར་ཐར་པའི་སྒོ་རྣམས་དང་།
འཕགས་པའི་བདེན་པ་རྣམས་དང་།
རྣམ་པར་ཐར་པ་རྣམས་དང་།
མཐར་གྱིས་གནས་པའི་སྙོམས་པར་འཇུག་པ་རྣམས་དང་།
མངོན་པར་ཤེས་པ་[^1616K]རྣམས་ཡོངས་སུ་རྫོགས་པར་བྱེད་དོ།
།ནང་སྟོང་པ་ཉིད་དང་།
དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་བར་དང་།
ཏིང་ངེ་འཛིན་རྣམས་དང་།
གཟུངས་ཀྱི་སྒོ་རྣམས་དང་།
དེ་བཞིན་གཤེགས་པའི་[^1617K]སྟོབས་རྣམས་དང་།
མི་འཇིགས་པ་རྣམས་དང་།
སོ་སོ་ཡང་དག་པར་རིག་པ་རྣམས་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་རྣམས་ཡོངས་སུ་རྫོགས་པར་བྱེད་དོ།
།སྐྱེས་བུ་ཆེན་པོའི་མཚན་རྣམས་དང་།
དཔེ་བྱད་བཟང་པོ་རྣམས་ཡོངས་སུ་རྫོགས་པར་བྱེད་དོ།
།གསོལ་པ།
བཅོམ་ལྡན་འདས་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པས་ཡོངས་སུ་ཟིན་པ་དེ་སེམས་ཅན་[^1618K]སེམས་བསྐྱེད་པ་གཅིག་གིས་ཇི་ལྟར་ཕ་རོལ་ཏུ་ཕྱིན་པ་དྲུག་ཡོངས་སུ་འཛིན་པ་ལགས།
བསམ་གཏན་རྣམས་དང་།
ཚད་མེད་པ་རྣམས་དང་།
གཟུགས་མེད་པའི་སྙོམས་པར་འཇུག་པ་རྣམས་ཡོངས་སུ་འཛིན་པ་ལགས།
དྲན་པ་ཉེ་བར་གཞག་པ་རྣམས་དང་།
ཡང་དག་པར་སྤོང་བ་རྣམས་དང་།
རྫུ་འཕྲུལ་གྱི་རྐང་པ་རྣམས་དང་།
དབང་པོ་རྣམས་དང་།
སྟོབས་རྣམས་དང་།
བྱང་ཆུབ་ཀྱི་ཡན་ལག་རྣམས་དང་།
འཕགས་པའི་ལམ་ཡན་ལག་བརྒྱད་པ་ཡོངས་སུ་འཛིན་པ་ལགས།
རྣམ་པར་ཐར་པའི་སྒོ་རྣམས་དང་།
འཕགས་པའི་བདེན་པ་རྣམས་དང་།
རྣམ་པར་ཐར་པ་རྣམས་དང་།
མཐར་གྱིས་གནས་པའི་སྙོམས་པར་འཇུག་པ་རྣམས་དང་།
མངོན་པར་ཤེས་པ་རྣམས་ཡོངས་སུ་འཛིན་པ་ལགས།
སྟོང་པ་ཉིད་ཐམས་ཅད་[^1619K]ཡོངས་སུ་འཛིན་པ་ལགས།
ཏིང་ངེ་འཛིན་རྣམས་དང་།
གཟུངས་ཀྱི་སྒོ་རྣམས་དང་།
དེ་བཞིན་གཤེགས་པའི་སྟོབས་རྣམས་དང་།
མི་འཇིགས་པ་རྣམས་དང་།
སོ་སོ་ཡང་དག་པར་རིག་པ་རྣམས་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་རྣམས་ཡོངས་སུ་འཛིན་པ་ལགས།
སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་དང་།
དཔེ་བྱད་བཟང་པོ་བརྒྱད་ཅུ་ཡོངས་སུ་འཛིན་པ་ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
སྦྱིན་པ་གང་གཏོང་བ་དེ་ཤེས་རབ་ཀྱི་ཕ་རོལ་ཏུ་ཕྱིན་པས་ཡོངས་སུ་ཟིན་པར་གཏོང་སྟེ།
དེ་ལ་གཉིས་ཀྱི་འདུ་ཤེས་སུ་མི་འགྱུར་རོ།
།ཚུལ་ཁྲིམས་གང་སྲུང་བ་[^1620K]དང་།
བཟོད་པ་གང་སྒོམ་པ་དང་།
བརྩོན་འགྲུས་གང་རྩོམ་པ་དང་།
ཏིང་ངེ་འཛིན་གང་ལ་སྙོམས་པར་འཇུག་པ་དང་།
ཤེས་རབ་གང་སྒོམ་པ་དེ་ཤེས་རབ་ཀྱི་ཕ་རོལ་ཏུ་ཕྱིན་པས་ཡོངས་སུ་ཟིན་པར་སྒོམ་སྟེ།
དེ་ལ་གཉིས་ཀྱི་འདུ་ཤེས་སུ་མི་འགྱུར་རོ།
།ནང་སྟོང་པ་ཉིད་གང་སྒོམ་པ་དང་།
དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་བར་དུ་གང་སྒོམ་པ་དེ་ཤེས་རབ་ཀྱི་ཕ་རོལ་ཏུ་ཕྱིན་པས་ཡོངས་སུ་ཟིན་པར་སྒོམ་སྟེ།
དེ་ལ་གཉིས་ཀྱི་འདུ་ཤེས་སུ་མི་འགྱུར་རོ།
།བྱང་ཆུབ་ཀྱི་ཕྱོགས་ཀྱི་ཆོས་རྣམས་གང་སྒོམ་པ་དེ་ཤེས་རབ་ཀྱི་ཕ་རོལ་ཏུ་ཕྱིན་པས་ཡོངས་སུ་ཟིན་པར་སྒོམ་སྟེ།
དེ་ལ་གཉིས་ཀྱི་འདུ་ཤེས་སུ་མི་འགྱུར་རོ།
།འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་དང་།
མཐར་གྱིས་གནས་པའི་སྙོམས་པར་འཇུག་པ་རྣམས་དང་།
རྣམ་པར་ཐར་པའི་སྒོ་སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་དང་།
དེ་བཞིན་གཤེགས་པའི་སྟོབས་རྣམས་དང་།
མི་འཇིགས་པ་རྣམས་དང་།
སོ་སོ་ཡང་དག་པར་རིག་པ་[^1621K]རྣམས་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་རྣམས་གང་སྒོམ་པ་དེ་ཤེས་རབ་ཀྱི་ཕ་རོལ་ཏུ་ཕྱིན་པས་ཡོངས་སུ་ཟིན་པར་སྒོམ་སྟེ།
དེ་ལ་གཉིས་ཀྱི་འདུ་ཤེས་སུ་མི་འགྱུར་རོ།
།མཚན་རྣམས་དང་།
དཔེ་བྱད་བཟང་པོ་རྣམས་གང་མངོན་པར་སྒྲུབ་པ་དེ་ཤེས་རབ་ཀྱི་ཕ་རོལ་ཏུ་ཕྱིན་པས་ཡོངས་སུ་ཟིན་པར་མངོན་པར་སྒྲུབ་སྟེ།
དེ་ལ་གཉིས་ཀྱི་འདུ་ཤེས་སུ་མི་འགྱུར་རོ།
།གསོལ་པ།
བཅོམ་ལྡན་འདས་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
ཇི་ལྟར་ན་སྦྱིན་པ་གཏོང་བ་དང་།
དེ་ལ་གཉིས་ཀྱི་འདུ་ཤེས་སུ་མི་འགྱུར་བ་ལགས།
ཇི་ལྟར་ན་ཚུལ་ཁྲིམས་དང་།
བཟོད་པ་དང་།
བརྩོན་འགྲུས་དང་།
བསམ་གཏན་དང་།
ཤེས་རབ་སྒོམ་པ་དང་།
དེ་[^1622K]གཉིས་ཀྱི་འདུ་ཤེས་སུ་མི་འགྱུར་བ་ལགས།
ཇི་ལྟར་ན་ནང་སྟོང་པ་ཉིད་དང་།
དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་བར་དུ་སྒོམ་པ་དང་།
དེ་ལ་གཉིས་ཀྱི་འདུ་ཤེས་སུ་མི་འགྱུར་བ་ལགས།
ཇི་ལྟར་ན་བྱང་ཆུབ་ཀྱི་ཕྱོགས་ཀྱི་ཆོས་རྣམས་དང་།
འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་དང་།
མཐར་གྱིས་གནས་པའི་སྙོམས་པར་འཇུག་པ་དང་།
རྣམ་པར་ཐར་པའི་སྒོ་སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་དང་།
དེ་བཞིན་གཤེགས་པའི་སྟོབས་དང་།
མི་འཇིགས་པ་དང་།
སོ་སོ་ཡང་དག་པར་རིག་པ་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་རྣམས་སྒོམ་པ་དང་།
དེ་ལ་གཉིས་ཀྱི་འདུ་ཤེས་སུ་མི་འགྱུར་བ་ལགས།
ཇི་ལྟར་ན་སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་དང་།
དཔེ་བྱད་བཟང་པོ་བརྒྱད་ཅུ་མངོན་པར་སྒྲུབ་པ་དང་།
དེ་ལ་གཉིས་ཀྱི་འདུ་ཤེས་སུ་མི་འགྱུར་བ་ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
སྦྱིན་པའི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་བྱེད་དོ།
།དེ་སྦྱིན་པའི་ཕ་རོལ་ཏུ་ཕྱིན་པ་དེར་ཕ་རོལ་ཏུ་ཕྱིན་པ་དྲུག་པོ་ཐམས་ཅད་འདུས་པར་བྱས་ཤིང་སྦྱིན་པ་གཏོང་བ་ནས།
བྱང་ཆུབ་ཀྱི་ཕྱོགས་ཀྱི་ཆོས་ཐམས་ཅད་ཀྱི་བར་དུ་[^1623K]འདུས་པར་བྱས་ནས་སྦྱིན་པ་གཏོང་གཏོང་ངོ[^1624K]།
།སྦྱིན་པའི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་བྱེད་དོ།
།དེ་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་།
བཟོད་པའི་ཕ་རོལ་ཏུ་ཕྱིན་པ་དང་།
བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་།
བསམ་གཏན་གྱི་ཕ་རོལ་ཏུ་ཕྱིན་པ་དང་།
ཤེས་རབ་ཀྱི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་བྱེད་དེ།
དེ་ཤེས་རབ་ཀྱི་ཕ་རོལ་ཏུ་ཕྱིན་པ་དེར་ཕ་རོལ་ཏུ་ཕྱིན་པ་དྲུག་པོ་ཐམས་ཅད་འདུས་པར་བྱས་ཤིང་ཤེས་རབ་ཀྱི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་བྱེད་དོ།
།དེ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
བྱང་ཆུབ་ཀྱི་ཕྱོགས་ཀྱི་ཆོས་རྣམས་ཡོངས་སུ་རྫོགས་པར་བྱེད་དེ།
དེ་བྱང་ཆུབ་ཀྱི་ཕྱོགས་ཀྱི་ཆོས་དེར་ཕ་རོལ་ཏུ་ཕྱིན་པ་དྲུག་པོ་ཐམས་ཅད་འདུས་པར་བྱས་ཤིང་བྱང་ཆུབ་ཀྱི་ཕྱོགས་ཀྱི་ཆོས་རྣམས་ཡོངས་སུ་རྫོགས་པར་བྱེད་དོ།
།རབ་འབྱོར་བྱང་ཆུབ་སེམས་དཔའ་སེམས་དཔའ་ཆེན་པོ་དེ་གང་གི་ཚེ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་ཅིང་སྦྱིན་པ་གཏོང་བ་དེའི་ཚེ།
ཟག་པ་མེད་པའི་སེམས་ལ་གནས་ཤིང་སྦྱིན་པ་ཡོངས་སུ་གཏོང་སྟེ།
དེ་ཟག་པ་མེད་པའི་སེམས་དེ་དག་[^1625K]ལ་གནས་ཏེ།
གང་ལ་སྦྱིན་པ་དང་།
གང་སྦྱིན་པ་དང་།
གང་གིས་སྦྱིན་པའི་མཚན་མ་ཡང་དག་པར་རྗེས་སུ་མི་མཐོང་ངོ་།
།དེ་མཚན་མ་དང་བྲལ་བའི་སེམས་ཟག་པ་མེད་པའི་སེམས་སྲེད་པ་དང་བྲལ་ཞིང་དངོས་པོ་དང་བྲལ་བས་སྦྱིན་པ་གཏོང་སྟེ།
དེས་སྦྱིན་པ་དེ་ཡང་ཡང་དག་པར་[^1626K]རྗེས་སུ་མི་མཐོང་།
སེམས་དེ་ཡང་ཡང་དག་པར་རྗེས་སུ་མི་མཐོང་།
ལེན་པ་པོ་དེ་ཡང་ཡང་དག་པར་རྗེས་སུ་མི་མཐོང་བ་ནས།
དེས་སངས་རྒྱས་ཀྱི་ཆོས་རྣམས་ཀྱི་བར་དུ་ཡང་ཡང་དག་པར་རྗེས་སུ་མི་མཐོང་ངོ་།
།རབ་འབྱོར་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་ཅིང་མཚན་མ་དང་བྲལ་བའི་སེམས་ཀྱིས་ཚུལ་ཁྲིམས་[^1627K]སྲུང་བའི་ཚེ།
ཚུལ་ཁྲིམས་དེ་ཡང་ཡང་དག་པར་རྗེས་སུ་མི་མཐོང་སྟེ།
སེམས་དེ་ཡང་ཡང་དག་པར་རྗེས་སུ་མི་མཐོང་བ་ནས།
སངས་རྒྱས་ཀྱི་ཆོས་ཐམས་ཅད་ཀྱི་བར་དུ་ཡང་ཡང་དག་པར་རྗེས་སུ་མི་མཐོང་ངོ་།།
།།བམ་པོ་དྲུག་ཅུ་བཞི་པ།
རབ་འབྱོར་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་ཅིང་མཚན་མ་དང་བྲལ་བའི་སེམས་ཀྱིས་བཟོད་པ་སྒོམ་པའི་ཚེ།
བཟོད་པ་དེ་ཡང་ཡང་དག་པར་རྗེས་སུ་མི་མཐོང་སྟེ།
སེམས་དེ་ཡང་ཡང་དག་པར་རྗེས་སུ་མི་མཐོང་བ་ནས།
སངས་རྒྱས་ཀྱི་ཆོས་མ་འདྲེས་པའི་བར་དུ་ཡང་ཡང་དག་པར་རྗེས་སུ་མི་མཐོང་ངོ་།
།རབ་འབྱོར་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་ཅིང་མཚན་མ་དང་བྲལ་བའི་སེམས་ཀྱིས་བརྩོན་འགྲུས་རྩོམ་པའི་ཚེ།
དེས་བརྩོན་འགྲུས་དེ་ཡང་ཡང་དག་པར་རྗེས་སུ་མི་མཐོང་སྟེ།
སེམས་དེ་ཡང་ཡང་དག་པར་རྗེས་སུ་མི་མཐོང་བ་ནས།
སངས་རྒྱས་ཀྱི་ཆོས་ཐམས་ཅད་ཀྱི་བར་དུ་ཡང་ཡང་དག་པར་རྗེས་སུ་མི་མཐོང་ངོ་།
།རབ་འབྱོར་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་ཅིང་མཚན་མ་དང་བྲལ་བའི་སེམས་ཀྱིས་[^1628K]བསམ་གཏན་ལ་སྙོམས་པར་འཇུག་པའི་ཚེ།
བསམ་གཏན་དེ་ཡང་ཡང་དག་པར་རྗེས་སུ་མི་མཐོང་སྟེ།
སེམས་དེ་ཡང་ཡང་དག་པར་རྗེས་སུ་མི་མཐོང་བ་ནས།
སངས་རྒྱས་ཀྱི་ཆོས་ཐམས་ཅད་ཀྱི་བར་དུ་ཡང་ཡང་དག་པར་རྗེས་སུ་མི་མཐོང་ངོ་།
།རབ་འབྱོར་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་ཅིང་མཚན་མ་དང་བྲལ་བའི་སེམས་ཀྱིས་ཤེས་རབ་སྒོམ་པའི་ཚེ།
ཤེས་རབ་དེ་ཡང་ཡང་དག་པར་རྗེས་སུ་མི་མཐོང་སྟེ།
སེམས་དེ་ཡང་ཡང་དག་པར་རྗེས་སུ་མི་མཐོང་བ་ནས།
སངས་རྒྱས་ཀྱི་ཆོས་ཐམས་ཅད་ཀྱི་བར་དུ་ཡང་ཡང་[^1629K]དག་པར་རྗེས་སུ་མི་མཐོང་ངོ་།
།རབ་འབྱོར་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་ཅིང་།
མཚན་མ་དང་བྲལ་བའི་སེམས་ཀྱིས་ནང་སྟོང་པ་ཉིད་དང་།
དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་བར་དང་།
དྲན་པ་ཉེ་བར་གཞག་པ་རྣམས་དང་།
ཡང་དག་པར་སྤོང་བ་རྣམས་དང་།
རྫུ་འཕྲུལ་གྱི་རྐང་པ་རྣམས་དང་།
དབང་པོ་རྣམས་དང་།
སྟོབས་རྣམས་དང་།
བྱང་ཆུབ་ཀྱི་ཡན་ལག་རྣམས་དང་།
འཕགས་པའི་ལམ་ཡན་ལག་བརྒྱད་པ་དང་།
འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་དང་།
མཐར་གྱིས་གནས་པའི་སྙོམས་པར་འཇུག་པ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་དང་།
དེ་བཞིན་གཤེགས་པའི་སྟོབས་དང་།
མི་འཇིགས་པ་དང་།
སོ་སོ་ཡང་དག་པར་རིག་པ་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་རྣམས་དང་།
མི་ཆེན་པོའི་མཚན་སུམ་ཅུ་རྩ་གཉིས་དང་།
དཔེ་བྱད་བཟང་པོ་བརྒྱད་ཅུ་མངོན་པར་སྒྲུབ་པའི་ཚེ།
སེམས་དེ་ཡང་ཡང་དག་པར་རྗེས་སུ་མི་མཐོང་བ་ནས་སངས་རྒྱས་ཀྱི་ཆོས་དེ་དག་ཀྱང་ཡང་དག་པར་རྗེས་སུ་མི་མཐོང་སྟེ།
ཆོས་ཐམས་ཅད་ཀྱི་བར་དུ་ཡང་ཡང་དག་པར་རྗེས་སུ་མི་མཐོང་ངོ་།
།རབ་འབྱོར་གྱིས་གསོལ་པ།
བཅོམ་ལྡན་འདས་ཇི་ལྟར་ཆོས་ཐམས་ཅད་མཚན་མ་མ་མཆིས་པ་དང་།
མངོན་པར་འདུ་བགྱི་བ་མ་མཆིས་པ་ལ་བྱང་ཆུབ་སེམས་དཔའ་སེམས་དཔའ་ཆེན་པོའི་སྦྱིན་པའི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་འགྱུར་བ་ལགས།
ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་།
བཟོད་པའི་ཕ་རོལ་ཏུ་ཕྱིན་པ་དང་།
བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་།
བསམ་གཏན་གྱི་ཕ་རོལ་ཏུ་ཕྱིན་པ་དང་།
ཤེས་རབ་ཀྱི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་འགྱུར་བ་ལགས།
ནང་སྟོང་པ་ཉིད་དང་།
དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་བར་དང་།
དྲན་པ་ཉེ་བར་གཞག་པ་རྣམས་དང་།
ཡང་དག་པར་སྤོང་བ་རྣམས་དང་།
རྫུ་འཕྲུལ་གྱི་རྐང་པ་རྣམས་དང་།
དབང་པོ་རྣམས་དང་།
སྟོབས་རྣམས་དང་།
བྱང་ཆུབ་ཀྱི་ཡན་ལག་རྣམས་དང་།
འཕགས་པའི་ལམ་ཡན་ལག་བརྒྱད་པ་དང་།
འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་དང་།
མཐར་གྱིས་གནས་པའི་སྙོམས་པར་འཇུག་པ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་དང་།
དེ་བཞིན་གཤེགས་པའི་སྟོབས་དང་།
མི་འཇིགས་པ་དང་།
སོ་སོ་ཡང་དག་པར་རིག་པ་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་རྣམས་ཡོངས་སུ་རྫོགས་པར་འགྱུར་བ་ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
མཚན་མ་དང་བྲལ་བའི་སེམས་ཀྱིས་སྦྱིན་པ་གཏོང་བ་ཡིན་ཏེ།
བཟའ་བ་དང་།
བཏུང་བ་དང་།
བགོ་བ་དང་།
བཞོན་པ་དང་།
མལ་ཆ་དང་།
གནས་དང་།
ཁྱིམ་དང་།
ནོར་དང་།
འབྲུ་དང་།
དབྱིག་དང་།
གསེར་དང་།
ནོར་བུ་དང་།
མུ་ཏིག་དང་།
བཻ་ཌཱུརྱ་དང་།
དུང་དང་།
མན་ཤེལ་དང་།
བྱི་རུ་དང་།
ས་ལེ་སྦྲམ་དང་།
དངུལ་དང་།
མིའི་ཆ་དང་།
ཡོ་བྱད་གང་ཅི་ཡང་རུང་བའི་བར་དག་དང་།
ཆུང་མ་དང་།
བུ་དང་།
བུ་མོ་དང་།
ཕྱི་དང་།
ནང་ངམ།
ཡན་ལག་དང་།
ཉིང་ལག་དང་།
རྒྱལ་སྲིད་ཀྱང་རུང་།
རྒྱན་གྱིས་བརྒྱན་ཅིང་སློང་བ་རྣམས་ལ་ཡོངས་སུ་གཏོང་སྟེ།
གལ་ཏེ་དེའི་དྲུང་དུ་ལ་ལ་ཞིག་འོངས་ཤིང་།
འདི་སྐད་དུ་ཁྱོད་ཀྱི་སྦྱིན་པ་དེ་ལྟ་བུར་དེ་ལྟར་ཕན་པ་མེད་པ།
མི་བརྟན་པ་ཡོངས་སུ་བཏང་བ་དེས་ཅི་ཞིག་བྱ་ཞེས་ཟེར་ན།
དེ་ལ་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པ་དེ་འདི་སྙམ་དུ་བདག་ལ་སེམས་ཅན་འདི་དག་ཁྱོད་ཀྱི་སྦྱིན་པ་དེ་ལྟར་ཕན་པ་མེད་པ་མི་བརྟན་པ་ཡོངས་སུ་བཏང་བ་དེས་ཅི་ཞིག་བྱ་ཞེས་ཟེར་མོད་ཀྱི།
འོན་ཀྱང་བདག་གིས་སྦྱིན་པ་ཡོངས་སུ་གཏང་བར་བྱའི།
བདག་གིས་སྦྱིན་པ་མི་སྦྱིན་པར་མི་བྱའོ་སྙམ་ནས།
དེས་སྦྱིན་པ་དེ་སེམས་ཅན་ཐམས་ཅད་དང་ཐུན་མོང་དུ་བྱས་ཤིང་།
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་བསྔོ་སྟེ།
ཅི་ནས་ཀྱང་ཡོངས་སུ་བསྔོ་བའི་ཚེ།
གང་ལ་སྦྱིན་པ་དང་།
གང་སྦྱིན་པ་དང་།
གང་གིས་སྦྱིན་པ་དང་།
སུ་ཡོངས་སུ་གཏོང་བ་དང་།
ཅི་ཡོངས་སུ་གཏོང་བ་དང་།
སུ་ལ་ཡོངས་སུ་གཏོང་བ་དང་།
ཅི་ཡོངས་སུ་བསྔོ་བ་དང་།
གང་ལ་ཡོངས་སུ་བསྔོ་བ་དང་།
གང་གིས་ཡོངས་སུ་བསྔོ་བ་དང་།
སུ་ཡོངས་སུ་བསྔོ་བ་དང་།
ཅི་ཡོངས་སུ་བསྔོ་བ་དང་།
གང་ལ་ཡོངས་སུ་བསྔོ་བའི་མཚན་མ་གང་ཡང་ཡང་དག་པར་རྗེས་སུ་མ་མཐོང་བ་དེ་ལྟར་ཡོངས་སུ་བསྔོ་སྟེ།
དེ་གང་གཏོང་བ་དང་།
གང་གི་ཕྱིར་བཏང་སྟེ།
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་བསྔོ་བ་དེ་ལྟ་བུས་དངོས་པོ་ཡང་དག་པར་རྗེས་སུ་མི་མཐོང་ངོ་།
།དེ་ཅིའི་ཕྱིར་ཞེ་ན།
འདི་ལྟར་དངོས་པོ་ཐམས་ཅད་ནི་ནང་སྟོང་པ་ཉིད་ཀྱིས་སྟོང་།
ཕྱི་སྟོང་པ་ཉིད་ཀྱིས་སྟོང་།
ཕྱི་ནང་སྟོང་པ་ཉིད་ཀྱིས་སྟོང་།
དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་བར་གྱིས་སྟོང་ངོ་།
།དེས་དེ་ལྟར་ཆོས་ཐམས་ཅད་སྟོང་པར་ཡང་རྗེས་སུ་མཐོང་ན།
ཅི་ཞིག་ཡོངས་སུ་བསྔོ་བར་འགྱུར།
གང་ལ་ཡོངས་སུ་བསྔོ་བར་འགྱུར།
གང་གིས་ཡོངས་སུ་བསྔོ་བར་འགྱུར་ཏེ།
དེའི་བསྔོ་བ་དེ་ལྟ་བུའི་བསྔོ་བ་ནི་དམ་པ་ཡིན་ཏེ་དུག་མེད་པའི་བསྔོ་བ་དང་།
ཆོས་ཀྱི་དབྱིངས་ཀྱི་བསྔོ་བ་ཡིན་ཏེ།
རབ་འབྱོར་བྱང་ཆུབ་སེམས་དཔའ་སེམས་དཔའ་ཆེན་པོ་དེ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
ཆོས་ཐམས་ཅད་མཚན་མ་མེད་པ་དང་།
བྱེད་པ་མེད་པ་དང་།
དམིགས་སུ་མེད་པ་དང་།
འབྱུང་བ་མེད་པ་དང་།
མངོན་པར་འདུ་བྱ་བ་མེད་པ་ལ་སེམས་ཅན་རྣམས་ཡོངས་སུ་སྨིན་པར་བྱེད་དེ།
སངས་རྒྱས་ཀྱི་ཞིང་ཡོངས་སུ་འཛིན་ཏོ།
།སྦྱིན་པའི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་བྱེད་དོ།
།ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་།
བཟོད་པའི་ཕ་རོལ་ཏུ་ཕྱིན་པ་དང་།
བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་།
བསམ་གཏན་གྱི་ཕ་རོལ་ཏུ་ཕྱིན་པ་དང་།
ཤེས་རབ་ཀྱི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་བྱེད་དོ།
།སྟོང་པ་ཉིད་ཐམས་ཅད་དང་།
བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་དང་།
འཕགས་པའི་བདེན་པ་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་དང་།
མཐར་གྱིས་གནས་པའི་སྙོམས་པར་འཇུག་པ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་དང་།
དེ་བཞིན་གཤེགས་པའི་སྟོབས་དང་།
མི་འཇིགས་པ་དང་།
སོ་སོ་ཡང་དག་པར་རིག་པ་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་རྣམས་ཡོངས་སུ་རྫོགས་པར་བྱེད་དོ།
།དེ་ཐོག་མ་ཉིད་དུ་སྦྱིན་པའི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་བྱེད་ཀྱང་།
རྣམ་པར་སྨིན་པ་ཡོངས་སུ་མི་འཛིན་ཏེ།
འོན་ཀྱང་དེའི་ཡོ་བྱད་བསམས་པ་ཙམ་གྱིས་འགྲུབ་བོ།
།[^1630K]རབ་འབྱོར་འདི་ལྟ་སྟེ་དཔེར་ན།
གཞན་འཕྲུལ་དབང་བྱེད་ཀྱི་ལྷ་རྣམས་ཀྱི་ཡོ་བྱད་ཕུན་སུམ་ཚོགས་པ་ཐམས་ཅད་ནི་བསམས་པ་[^1631K]ཙམ་གྱིས་འབྱུང་ངོ་།
།རབ་འབྱོར་དེ་བཞིན་དུ་བྱང་ཆུབ་སེམས་དཔའ་སེམས་དཔའ་ཆེན་པོ་[^1632K]ཡོ་བྱད་ཕུན་སུམ་ཚོགས་པ་ཐམས་ཅད་ཀྱང་བསམས་པ་ཙམ་གྱིས་འབྱུང་ངོ་།
།དེ་[^1633K]ཡོ་བྱད་དེ་དག་གིས་སངས་རྒྱས་བཅོམ་ལྡན་འདས་རྣམས་ལ་ཡང་བསྙེན་བཀུར་བྱེད།
ལྷ་དང་མི་དང་ལྷ་མ་ཡིན་དུ་བཅས་པའི་འཇིག་རྟེན་ཡང་ཚིམ་པར་བྱེད་དོ།
།དེས་སེམས་ཅན་དེ་དག་སྦྱིན་པའི་ཕ་རོལ་ཏུ་ཕྱིན་པ་དེས་ཡང་དག་པར་བསྡུས་ཏེ།
ཐབས་མཁས་པས་ཐེག་པ་གསུམ་ལ་རབ་ཏུ་འཇོག་གོ།
།རབ་འབྱོར་དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
ཟག་པ་དང་བྲལ་བའི་སེམས་ཀྱིས་དེ་ལྟར་སྦྱིན་པའི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་བྱེད་དོ།
།རབ་འབྱོར་གྱིས་གསོལ་པ།
བཅོམ་ལྡན་འདས་ཇི་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་བགྱིད་པ་ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
མཚན་མ་དང་བྲལ་བའི་སེམས་ཀྱིས་སེམས་དང་པོ་བསྐྱེད་པ་ནས་ཉེ་བར་བཟུང་སྟེ།
ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་བྱེད་དོ།
།དེ་འཕགས་པའི་ཚུལ་ཁྲིམས་ཟག་པ་མེད་པ།
ལམ་གྱི་ཁོངས་སུ་ཆུད་པ་ཆུད་པ་དང[^1634K]།
ཆོས་ཉིད་ཀྱིས་[^1635K]ཐོབ་པ་དེ་རབ་ཏུ་འཐོབ་སྟེ།
དེའི་ཚུལ་ཁྲིམས་ཀྱི་ཕུང་པོ་དེ་ཡང་མ་ཉམས་པ་སྐྱོན་མེད་པ་མཁས་པས་བསྟོད་པ་ཡིན་ཏེ།
ཚུལ་ཁྲིམས་དེས་ཆོས་འགའ་ཡང་མཆོག་ཏུ་འཛིན་པ་མེད་དེ་གཟུགས་སམ།
ཚོར་བའམ།
འདུ་ཤེས་སམ།
འདུ་བྱེད་དམ།
རྣམ་པར་ཤེས་པའམ།
མི་ཆེན་པོའི་མཚན་སུམ་ཅུ་རྩ་གཉིས་དང་།
དཔེ་བྱད་བཟང་པོ་བརྒྱད་ཅུའི་བར་རམ།
རྒྱལ་རིགས་ཤིང་སཱ་ལ་ཆེན་པོ་ལྟ་བུའམ།
བྲམ་ཟེའི་རིགས་ཤིང་སཱ་ལ་[^1636K]ཆེན་པོ་ལྟ་བུའམ།
ཁྱིམ་བདག་གི་རིགས་ཤིང་སཱ་ལ་ཆེན་པོ་ལྟ་བུའམ།
རྒྱལ་ཆེན་བཞིའི་རིགས་ཀྱི་ལྷ་རྣམས་སམ།
[^1637K]སུམ་ཅུ་རྩ་གསུམ་དང་།
འཐབ་བྲལ་དང་།
དགའ་ལྡན་དང་།
འཕྲུལ་དགའ་དང་།
གཞན་འཕྲུལ་དབང་བྱེད་དང་།
ཚངས་རིས་དང་།[^1638K]ཚངས་པའི་མདུན་ན་འདོན་དང་།
ཚངས་འཁོར་དང་།
ཚངས་ཆེན་དང་།
འོད་ཆུང་དང་།
ཚད་མེད་འོད་དང་།
འོད་གསལ་དང་།
དགེ་ཆུང་དང་།
ཚད་མེད་དགེ་དང་།
དགེ་རྒྱས་དང་།
སྤྲིན་མེད་དང་།
བསོད་ནམས་སྐྱེས་དང་།
འབྲས་བུ་ཆེ་དང་།
འདུ་ཤེས་མེད་པའི་སེམས་ཅན་དང་།
མི་སྤོང་བ་དང་།
མི་གདུང་བ་དང་།
ལེགས་མཐོང་དང་།
རབ་ལྟ་དང་།
འོག་མིན་གྱི་ལྷ་རྣམས་སམ།
ནམ་མཁའ་མཐའ་ཡས་སྐྱེ་མཆེད་དང་།
རྣམ་ཤེས་མཐའ་ཡས་སྐྱེ་མཆེད་དང་།
ཅུང་ཟད་མེད་པའི་སྐྱེ་མཆེད་དང་།
འདུ་ཤེས་མེད་འདུ་ཤེས་མེད་མིན་སྐྱེ་མཆེད་ཀྱི་ལྷ་རྣམས་སམ།
རྒྱུན་དུ་ཞུགས་པའི་འབྲས་བུའམ།
[^1639K]ལན་ཅིག་ཕྱིར་འོང་བའི་འབྲས་བུའམ།
ཕྱིར་མི་འོང་བའི་འབྲས་བུའམ།
དགྲ་བཅོམ་པ་ཉིད་དམ།
རང་སངས་རྒྱས་སམ།
འཁོར་ལོས་སྒྱུར་བའི་[^1640K]རྒྱལ་པོའི་དབང་ཕྱུག་ཚུལ་ཁྲིམས་འདིས་ཐོབ་པར་བྱའོ་ཞེས་མཆོག་ཏུ་འཛིན་པ་མེད་དོ།
།གཞན་དུ་ན་ཚུལ་ཁྲིམས་དེ་སེམས་ཅན་ཐམས་ཅད་དང་ཐུན་མོང་དུ་བྱས་ཤིང་རྣམ་པ་ཐམས་ཅད་མཁྱེན་པ་ཉིད་དུ་མཚན་མ་མེད་པའི་ཡོངས་སུ་བསྔོ་བ་དང་།
དམིགས་པ་མེད་པ་དང་།
གཉིས་སུ་མེད་པའི་ཡོངས་སུ་བསྔོ་བས་ཡོངས་སུ་བསྔོ་སྟེ།
དེ་ཡང་འཇིག་རྟེན་གྱི་ཐ་སྙད་དུ[^1641K]།
དོན་དམ་པར་ནི་[^1642K]མ་ཡིན་ནོ།
།དེ་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་ཡོངས་སུ་རྫོགས་པ་དེ་དང་།
ཐབས་མཁས་པས་རོ་མྱང་བ་མེད་པའི་ཚུལ་གྱིས་[^1643K]བསམ་གཏན་བཞི་སྒྲུབ་པོ།
།དེ་ལྷའི་མིག་མངོན་པར་སྒྲུབ་སྟེ།
ལྷའི་མིག་རྣམ་པར་སྨིན་པ་ལས་བྱུང་བ་དེས་ཤར་ཕྱོགས་ཀྱི་འཇིག་རྟེན་གྱི་ཁམས་ཚད་མེད་གྲངས་མེད་དཔག་ཏུ་མེད་པ་དག་ན་སངས་རྒྱས་བཅོམ་ལྡན་འདས་གང་ཇི་སྙེད་ཅིག་བཞུགས་ཤིང་འཚོ་སྐྱོང་བ་དང་།
ཆོས་སྟོན་པ་དེ་དག་ཐམས་ཅད་མཐོང་སྟེ།
དེའི་མཐོང་བ་དེ་ནི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་ཀྱི་བར་དུ་ཆུད་ཟ་བར་མི་འགྱུར་རོ།
།ལྷའི་མིག་རྣམ་པར་སྨིན་པ་ལས་བྱུང་བ་དེས་ལྷོ་དང་ནུབ་དང་།
བྱང་དང་།
བྱང་ཤར་དང་།
ཤར་ལྷོ་དང་།
ལྷོ་ནུབ་དང་།
ནུབ་བྱང་དང་།
འོག་དང་།
སྟེང་གི་ཕྱོགས་ཀྱི་ཕྱོགས་རེ་རེ་ཞིང་འཇིག་རྟེན་གྱི་ཁམས་ཚད་མེད་གྲངས་མེད་དཔག་ཏུ་མེད་པ་དག་ན་སངས་རྒྱས་བཅོམ་ལྡན་འདས་གང་ཇི་སྙེད་ཅིག་བཞུགས་ཤིང་འཚོ་སྐྱོང་བ་དང་ཆོས་སྟོན་པ་དེ་དག་ཐམས་ཅད་མཐོང་སྟེ།
དེའི་མཐོང་བ་དེ་ནི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་ཀྱི་བར་དུ་ཆུད་ཟ་བར་མི་འགྱུར་རོ།
།དེ་ལྷའི་རྣ་བའི་ཁམས་རྣམ་པར་དག་པ་མིའི་ལས་འདས་པས་སངས་རྒྱས་བཅོམ་ལྡན་འདས་དེ་དག་གིས་གསུངས་པའི་སྒྲ་ཐོས་ཏེ།
དེའི་ཐོས་པ་དེ་ཡང་ཇི་སྲིད་དུ་ཐོས་པ་དེས་བདག་དང་གཞན་གྱི་དོན་བྱས་པར་མ་གྱུར་གྱི་བར་དུ་ཆུད་ཟ་བར་མི་འགྱུར་རོ།
།སེམས་ཀྱི་རྣམ་པར་ཤེས་པས་སངས་རྒྱས་བཅོམ་ལྡན་འདས་དེ་དག་གི་ཐུགས་སེམས་ཀྱིས་རབ་ཏུ་ཤེས་ཏེ།
དེས་སེམས་ཀྱི་རྣམ་པ་ཤེས་པ་དེ་ཡང་ཇི་སྲིད་དུ་སེམས་ཀྱི་རྣམ་པ་ཤེས་པ་དེས་སེམས་ཅན་ཐམས་ཅད་ཀྱི་དོན་བྱས་པར་མ་གྱུར་གྱི་བར་དུ་ཆུད་ཟ་བར་མི་འགྱུར་རོ།
།དེ་སྔོན་གྱི་གནས་རྗེས་སུ་དྲན་པའི་ཤེས་པས་སེམས་ཅན་དེ་དག་གི་འདས་པ་དང་མ་འོངས་པའི་དགེ་བའི་རྩ་བ་རྣམས་ཤེས་ཤིང་དགེ་བའི་རྩ་བ་དེ་དག་གིས་སེམས་ཅན་དེ་དག་ཡང་དག་པར་སྟོན་ཏོ།
།ཡང་དག་པར་བསྐུལ་ལོ།
།ཡང་དག་པར་གཟེངས་བསྟོད་དོ།
།ཡང་དག་པར་དགའ་བར་བྱེད་དོ།
།དེ་དག་དེ་ལྟར་ཡང་དག་པར་བསྟན་པ་དང་།
ཡང་དག་པར་དགའ་བའི་བར་དུ་བྱས་པ་རྣམས་ཀྱང་ཁྱད་པར་དུ་འདོང་བར་འགྱུར་རོ།
།ཟག་པ་ཟད་པའི་ཤེས་པས་ཀྱང་སེམས་ཅན་རྣམས་རྒྱུན་དུ་ཞུགས་པའི་འབྲས་བུ་ལ་རབ་ཏུ་གཞོག་གོ།
།ལན་ཅིག་ཕྱིར་འོང་བའི་འབྲས་བུ་དང་།
ཕྱིར་མི་འོང་བའི་འབྲས་བུ་དང་།
དགྲ་བཅོམ་པ་ཉིད་ལ་རབ་ཏུ་གཞོག་གོ།
།རང་བྱང་ཆུབ་ལ་རབ་ཏུ་གཞོག་གོ།
།བྱང་ཆུབ་ལ་རབ་ཏུ་གཞོག་གོ།
།[^1644K]དེ་བཞིན་དུ་སེམས་ཅན་རྣམས་དགེ་བའི་ཆོས་གང་དང་གང་ལ་མཐུ་ཡོད་པ་དེ་དང་དེ་ལ་རབ་ཏུ་གཞོག་གོ[^1645K]།
།རབ་འབྱོར་དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
མཚན་མ་དང་བྲལ་བའི་སེམས་ཀྱིས་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་བྱེད་དོ།
།རབ་འབྱོར་གྱིས་གསོལ་པ།
བཅོམ་ལྡན་འདས་ཇི་ལྟར་མཚན་མ་[^1646K]མ་མཆིས་པ་དང་།
དམིགས་སུ་མ་མཆིས་པ་དང་།
སྤོབ་པ་[^1647K]མེད་པ་རྣམས་ལ་བཟོད་པའི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་བགྱིད་པ་ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
མཚན་མ་དང་བྲལ་བའི་སེམས་ཀྱིས་སེམས་དང་པོ་བསྐྱེད་པ་ནས་ཉེ་བར་བཟུང་སྟེ།
སྙིང་པོ་བྱང་ཆུབ་ལ་འདུག་གི་བར་དུ་དེའི་དྲུང་དུ་སེམས་ཅན་ཐམས་ཅད་ཡང་དང་ཡང་འོངས་ཏེ།
རྡོ་བ་དང་དབྱིག་པས་བརྡེགས་ཤིང་མཚོན་གྱིས་བཏབ་ཀྱང་དེ་ལ་བྱང་ཆུབ་སེམས་དཔའ་སེམས་དཔའ་ཆེན་པོས་འཁྲུགས་པ་[^1648K]དང་ལྡན་པའི་སེམས་བསྐྱེད་པ་འགའ་ཙམ་གྱི་གོ་སྐབས་ཀྱང་མི་དབྱེའོ།
།དེ་ལ་བྱང་ཆུབ་སེམས་དཔའ་སེམས་དཔའ་ཆེན་པོས་བཟོད་པ་གཉིས་བསྒོམ་པར་བྱའོ།
།གཉིས་གང་ཞེ་ན།
སྤྱོ་བ་དང་།
དབྱིག་པ་དང་།
བོང་བ་ལ་སོགས་པས་བརྡེག་པའི་སེམས་ཅན་རྣམས་ཐམས་ཅད་ལ་བཟོད་པར་བྱ་བ་གང་ཡིན་པ་དང་།
འདིའི་མི་སྐྱེ་བའི་ཆོས་རྣམས་ལ་བཟོད་པ་སྐྱེད་པར་[^1649K]བྱེད་པ་གང་ཡིན་པའོ།
།དེ་ལ་བྱང་ཆུབ་སེམས་དཔའ་སེམས་དཔའ་ཆེན་པོས་སྤྱོ་བ་དང་།
མཚང་འདྲུ་བ་[^1650K]དང་།
བོང་བ་དང་།
དབྱིག་པ་ལ་སོགས་པས་བརྡེག་པ་ལ་འདི་ལྟར་སོ་སོར་བརྟག་པར་བྱ་སྟེ།
ང་ལ་སྤྱོ་བར་[^1651K]བྱེད་པའམ།
མཚང་འདྲུ་[^1652K]བར་བྱེད་པའམ།
བོང་བ་དང་དབྱིག་པ་དང་མཚོན་གྱིས་རྡེག་པར་[^1653K]བྱེད་པ་སུ་ཞིག་ཡོད་ཅེས་འདི་ལྟར་སོ་སོར་བརྟག་པར་བྱའོ།
།དེས་ཆོས་རྣམས་ཀྱི་རང་བཞིན་ལ་སོ་སོར་བརྟག་པར་བྱ་སྟེ།
ཆོས་ཐམས་ཅད་ལ་སོ་སོར་བརྟགས་པ་[^1654K]ན་ཆོས་ཉིད་ཀྱང་མ་[^1655K]དམིགས་ན།
ཆོས་རྣམས་[^1656K]ཀྱི་རང་བཞིན་ལྟ་ག་ལ་མཆིས་ཞེས་བརྟག་པར་བྱའོ།
།དེ་དེ་ལྟར་ཆོས་ཀྱི་རང་བཞིན་ལ་སོ་སོར་རྟོག་པ་ན་འདི་སྙམ་དུ་བདག་ལ་འབིགས་པའམ་གཅོད་པར་བྱེད་པ་སུ་ཡོད་སྙམ་དུ་སེམས་སོ།
།དེས་ཆོས་ཀྱི་རང་བཞིན་ལ་དེ་ལྟར་རྟོག་པ་ན་མི་སྐྱེ་བའི་ཆོས་རྣམས་ལ་བཟོད་པ་རབ་ཏུ་ཐོབ་བོ།
།དེ་[^1657K]ཅིའི་ཕྱིར་བཟོད་པ་ཞེས་བྱ་ཞེ་ན།
ཉོན་མོངས་པ་མི་སྐྱེ་བ་དང་ཡེ་ཤེས་མི་ཆོད་པའི་ཕྱིར་བཟོད་པ་ནི་མི་སྐྱེ་བའི་ཆོས་ལ་བཟོད་པའོ།
།དེ་བཟོད་པ་དེ་གཉིས་ལ་གནས་ཤིང་བསམ་གཏན་བཞི་ཡོངས་སུ་རྫོགས་པར་བྱེད་དོ།
།ཚད་མེད་པ་བཞི་དང་།
གཟུགས་མེད་པའི་སྙོམས་པར་འཇུག་པ་བཞི་དང་།
དྲན་པ་ཉེ་བར་གཞག་པ་བཞི་དང་།
ཡང་དག་པར་སྤོང་བ་བཞི་དང་།
རྫུ་འཕྲུལ་གྱི་རྐང་པ་བཞི་དང་།
དབང་པོ་ལྔ་དང་།
སྟོབས་ལྔ་དང་།
བྱང་ཆུབ་ཀྱི་ཡན་ལག་བདུན་དང་།
འཕགས་པའི་ལམ་ཡན་ལག་བརྒྱད་པ་དང་།
རྣམ་པར་ཐར་པའི་སྒོ་གསུམ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་དང་།
དེ་བཞིན་གཤེགས་པའི་སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་རྣམས་ཡོངས་སུ་རྫོགས་པར་བྱེད་དོ།
།དེ་འཕགས་པའི་ཆོས་ཟག་པ་མེད་པ།
འཇིག་རྟེན་ལས་འདས་པ།
ཉན་ཐོས་དང་རང་སངས་རྒྱས་ཐམས་ཅད་དང་ཐུན་མོང་མ་ཡིན་པ་དེ་དག་ལ་གནས་ཏེ།
འཕགས་པའི་མངོན་པར་ཤེས་པ་རྣམས་ཡོངས་སུ་རྫོགས་པར་བྱེད་དོ།
།མངོན་པར་ཤེས་པ་དེ་དག་ཡོངས་སུ་རྫོགས་ནས་ཕ་རོལ་ཏུ་ཕྱིན་པ་དྲུག་ཡང་དག་པར་སྒྲུབ་པོ།
།དེ་མངོན་པར་ཤེས་པ་དེ་ལ་གནས་ཏེ།
ལྷའི་མིག་གིས་ཤར་ཕྱོགས་ཀྱི་འཇིག་རྟེན་གྱི་ཁམས་ཚད་མེད་གྲངས་མེད་དཔག་ཏུ་མེད་པ་དག་ན་སངས་རྒྱས་བཅོམ་ལྡན་འདས་གང་ཇི་སྙེད་ཅིག་བཞུགས་ཤིང་འཚོ་སྐྱོང་བ་དང་།
ཆོས་སྟོན་པ་དེ་དག་ཐམས་ཅད་མཐོང་སྟེ།
སངས་རྒྱས་བཅོམ་ལྡན་འདས་དེ་དག་མཐོང་ནས་སངས་རྒྱས་རྗེས་སུ་དྲན་པ་འཐོབ་པོ།
།དེའི་སངས་རྒྱས་རྗེས་སུ་དྲན་པ་དེ་ཡང་ནམ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་ཀྱི་བར་དུ་རྒྱུན་མི་འཆད་དོ།
།དེ་བཞིན་དུ་ལྷོ་དང་།
ནུབ་དང་།
བྱང་དང་།
བྱང་ཤར་དང་།
ཤར་ལྷོ་དང་།
ལྷོ་ནུབ་དང་།
ནུབ་བྱང་དང་།
འོག་དང་སྟེང་གི་ཕྱོགས་ཀྱི་ཕྱོགས་རེ་རེ་ཞིང་འཇིག་རྟེན་གྱི་ཁམས་ཚད་མེད་གྲངས་མེད་དཔག་ཏུ་མེད་པ་དག་ན་སངས་རྒྱས་བཅོམ་ལྡན་འདས་གང་ཇི་སྙེད་ཅིག་བཞུགས་པ་དེ་དག་ཐམས་ཅད་མཐོང་སྟེ།
སངས་རྒྱས་བཅོམ་ལྡན་འདས་དེ་དག་མཐོང་ནས་སངས་རྒྱས་རྗེས་སུ་དྲན་པ་འཐོབ་པོ།
།དེའི་སངས་རྒྱས་རྗེས་སུ་དྲན་པ་དེ་ཡང་ནམ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་ཀྱི་བར་དུ་རྒྱུན་མི་འཆད་དོ།
།དེ་[^1658K]ལྷའི་རྣ་བ་མི་[^1659K]ལས་འདས་པས་སངས་རྒྱས་བཅོམ་ལྡན་འདས་དེ་དག་གིས་གསུངས་པ་ཐོས་ཏེ།
ཐོས་ནས་ཀྱང་འཛིན་ཏོ།
།བཟུང་ནས་ཀྱང་དེ་བཞིན་དུ་ནན་ཏན་[^1660K]བྱེད་དོ།
།དེ་བཞིན་ཉིད་[^1661K]དུ་ནན་ཏན་བྱས་ནས་ཀྱང་དེ་བཞིན་ཉིད་དུ་སེམས་ཅན་རྣམས་ལ་ཆོས་སྟོན་ཏོ།
།དེ་སེམས་ཀྱི་རྣམ་གྲངས་ཤེས་པས་སངས་རྒྱས་བཅོམ་ལྡན་འདས་དེ་དག་གི་ཐུགས་སེམས་ཀྱིས་[^1662K]རབ་ཏུ་ཤེས་སོ།
།འཕགས་པ་ཉན་ཐོས་དང་རང་སངས་རྒྱས་ཐམས་ཅད་དང་།
སེམས་ཅན་ཐམས་ཅད་ཀྱི་[^1663K]སེམས་ཀྱང་རབ་ཏུ་ཤེས་སོ།
།དེ་སེམས་ཅན་ཐམས་ཅད་ཀྱི་སེམས་སེམས་གྱིས་(ཀྱིས་)ཡོངས་སུ་ཤེས་པར་བྱས་ཤིང་དེ་བཞིན་ཉིད་དུ་ཆོས་སྟོན་ཏོ།
།དེ་སྔོན་གྱི་གནས་རྗེས་སུ་དྲན་པ་ཤེས་པས་སེམས་ཅན་དེ་དག་གི་སྔོན་གྱི་དགེ་བའི་རྩ་བ་རྣམས་ཡོངས་སུ་ཤེས་པར་བྱས་ཤིང་ཡང་སེམས་ཅན་དེ་དག་ལ་དགེ་བའི་རྩ་བ་ཡང་དག་པར་སྟོན་ཏོ།
།ཡང་དག་པར་བསྐུལ་[^1664K]ལོ།
།ཡང་དག་པར་གཟེངས་བསྟོད་དོ།
།ཡང་དག་པར་དགའ་བར་བྱེད་དོ།
།དེ་ཟག་པ་ཟད་པ་ཤེས་ཏེ།
དེ་ཟག་པ་ཟད་པ་ཤེས་པ་དེས་སེམས་ཅན་རྣམས་ཐེག་པ་གསུམ་ལ་རབ་ཏུ་འགོད་དོ།
།རབ་ཏུ་འཇོག་པར་འགྱུར་རོ།
།བྱང་ཆུབ་སེམས་དཔའ་སེམས་དཔའ་ཆེན་པོ་དེ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་ཅིང་ཐབས་མཁས་པས་སེམས་ཅན་རྣམས་ཡོངས་སུ་སྨིན་པར་བྱེད་དོ།
།སངས་རྒྱས་ཀྱི་ཞིང་ཡོངས་སུ་དག་པར་བྱེད་དོ།
།རྣམ་པ་ཐམས་ཅད་མཁྱེན་པ་ཉིད་ཡོངས་སུ་རྫོགས་པར་བྱས་ཏེ།
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱའོ།
།བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་ནས་ཆོས་ཀྱི་འཁོར་ལོ་བསྐོར་རོ།
།ཆོས་ཀྱི་འཁོར་ལོ་བསྐོར་ནས་སེམས་ཅན་རྣམས་ཐེག་པ་གསུམ་གྱིས་[^1665K]འཁོར་བ་ལས་ཡོངས་སུ་འགྲེལ་ཏོ།
།རབ་འབྱོར་དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
མཚན་མ་དང་བྲལ་བའི་སེམས་ཀྱིས་བཟོད་པའི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་བྱེད་པ་ཡིན་ནོ།
།རབ་འབྱོར་གྱིས་གསོལ་པ།
བཅོམ་ལྡན་འདས་ཇི་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
མཚན་མ་མེད་པ་དང་།
ཟག་པ་མེད་པ།
འབད་རྩོལ་མེད་པ།
སྣང་བ་མེད་པའི་ཆོས་རྣམས་ལ་བརྩོན་འགྲུས་ཀྱི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་བགྱིད་པ་ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
མཚན་མ་དང་བྲལ་བའི་སེམས་ཀྱིས་སེམས་དང་པོ་བསྐྱེད་པ་ནས་ཉེ་བར་བཟུང་སྟེ།
ལུས་ཀྱི་བརྩོན་འགྲུས་དང་ལྡན་པ་ཡིན།
སེམས་ཀྱི་བརྩོན་འགྲུས་དང་ལྡན་པ་ཡིན་ཏེ།
དེ་ལུས་ཀྱི་བརྩོན་འགྲུས་ལ་གནས་ནས།
བསམ་གཏན་དང་པོ་ལ་ཉེ་བར་བསྒྲུབས་ཏེ་གནས་སོ།
།བསམ་གཏན་གཉིས་པ་དང་།
བསམ་གཏན་གསུམ་པ་དང་།
བསམ་གཏན་བཞི་པ་ལ་ཉེ་བར་བསྒྲུབས་ཏེ་གནས་སོ།
།དེས་[^1666K]བསམ་གཏན་བཞི་པ་ལ་མཉམ་པར་གཞག་ཅིང་།
རྫུ་འཕྲུལ་གྱི་རྣམ་པ་དུ་མ་ཉམས་སུ་མྱོང་བར་བྱེད་དོ།
།ཉི་མ་དང་ཟླ་བའི་བར་དུ་ལག་པས་བྱུགས་ཤིང་ཚངས་པའི་འཇིག་རྟེན་གྱི་བར་དུ་ལུས་ཀྱིས་[^1667K]དབང་བསྒྱུར་ཏེ།
དེ་ལུས་ཀྱི་བརྩོན་འགྲུས་དེ་ལྟ་བུ་དང་ལྡན་པས་རྫུ་འཕྲུལ་གྱི་རྣམ་པ་དེས་ཕྱོགས་བཅུའི་འཇིག་རྟེན་གྱི་ཁམས་ཚད་མེད་གྲངས་མེད་དཔག་ཏུ་མེད་པ་དག་ན་[^1668K]སངས་རྒྱས་བཅོམ་ལྡན་འདས་གང་[^1669K]ཇི་སྙེད་ཅིག་བཞུགས་ཤིང་འཚོ་སྐྱོང་བ་དང་ཆོས་སྟོན་པ་དེ་དག་ཏུ་སོང་ཞིང་སངས་རྒྱས་བཅོམ་ལྡན་འདས་དེ་དག་ལ་ན་བཟའ་དང་།
བསོད་སྙོམས་དང་།
གཟིམས་ཆ་དང་།
སྙུན་གྱི་རྐྱེན་སྨན་དང་།
ཡོ་བྱད་མང་པོས་བསྙེན་བཀུར་བྱེད་དེ[^1670K]།
ན་བཟའ་དང་།
བསོད་སྙོམས་དང་།
གཟིམས་ཆ་དང་།
སྙུན་གྱི་རྐྱེན་སྨན་དང་།
ཡོ་བྱད་མང་པོ་[^1671K]དེ་དག་ཀྱང་ནམ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་ཀྱི་བར་དུ་ཟད་པར་མི་འགྱུར་ཏེ།
བྱང་ཆུབ་ཏུ་མངོན་པར་རྫོགས་པར་སངས་རྒྱས་ནས་ཀྱང་གོས་དང་།
བསོད་སྙོམས་དང་།
མལ་ཆ་དང་།
ནད་ཀྱི་རྐྱེན་རྩི་དང་།
ཡོ་བྱད་མང་པོས་ལྷ་དང་།
མི་དང་ལྷ་མ་ཡིན་དུ་བཅས་པའི་[^1672K]འཇིག་རྟེན་བདེ་བར་འགྱུར་རོ།
།ཡོངས་སུ་མྱ་ངན་ལས་འདས་ཀྱང་རིང་བསྲེལ་ལ་རིང་བསྲེལ་གྱི་མཆོད་པ་མང་པོ་འབྱུང་བར་འགྱུར་རོ།
།རྫུ་འཕྲུལ་མངོན་པར་འདུ་བྱ་བ་དེ་ཉིད་ཀྱིས་སངས་རྒྱས་བཅོམ་ལྡན་འདས་དེ་དག་གི་དྲུང་དུ་སོང་ཞིང་ཆོས་ཉན་ཏེ།
ཇི་སྐད་དུ་ཐོས་པ་དེ་ཡང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་ཀྱི་བར་དུ་ནམ་ཡང་ཆུད་ཟ་བར་མི་འགྱུར་རོ།
།རྣམ་པ་ཐམས་ཅད་མཁྱེན་པ་ཉིད་ལ་སྤྱོད་ཅིང་སེམས་ཅན་རྣམས་ཀྱང་ཡོངས་སུ་སྨིན་པར་བྱེད།
སངས་རྒྱས་ཀྱི་ཞིང་ཡང་ཡོངས་སུ་འཛིན་ཏོ།
།རབ་འབྱོར་དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
ཆོས་ཐམས་ཅད་མཚན་མ་མེད་པ་དང་།
བྱེད་པ་མེད་པ་དང་།
དམིགས་སུ་མེད་པ་དང་།
འབྱུང་བ་མེད་པ་དང་།
མངོན་པར་འདུ་བྱ་བ་མེད་པ་ལ་ལུས་ཀྱི་བརྩོན་འགྲུས་དང་ལྡན་པས་བརྩོན་འགྲུས་ཀྱི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་བྱེད་དོ།
།རབ་འབྱོར་ཇི་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་ཆོས་ཅི་ལྟར་[^1673K]སེམས་ཀྱི་བརྩོན་འགྲུས་འཕགས་པ་ཟག་པ་མེད་པ་ལམ་གྱི་ཡན་ལག་གི་ཁོངས་སུ་གཏོགས་པ་དང་ལྡན་པས་བརྩོན་འགྲུས་ཀྱི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་བྱེད་ཅེ་ན།སེམས་ཀྱི་བརྩོན་འགྲུས་དང་ལྡན་པས་ལུས་ཀྱི་ལས་མི་དགེ་བའི་སྐབས་མི་འབྱེད[^1674K]།
ངག་གི་[^1675K]ལས་མི་དགེ་བའི་སྐབས་མི་འབྱེད།
ཡིད་ཀྱི་ལས་མི་དགེ་བའི་སྐབས་མི་འབྱེད་དེ།
རྟག་ཅེས་བྱ་བའམ།
མི་རྟག་ཅེས་བྱ་བའམ།
བདེ་ཞེས་བྱ་བའམ།
སྡུག་བསྔལ་ཞེས་བྱ་བའམ།
བདག་ཅེས་བྱ་བའམ།
བདག་མེད་ཅེས་བྱ་བའམ།
ཞི་ཞེས་བྱ་བའམ།
མ་ཞི་ཞེས་བྱ་བའམ།
འདོད་པའི་ཁམས་སམ།
གཟུགས་ཀྱི་ཁམས་སམ།
གཟུགས་མེད་པའི་ཁམས་སམ།
ཟག་པ་དང་བཅས་པའི་ཁམས་སམ།
ཟག་པ་མེད་པའི་ཁམས་སམ།
བསམ་གཏན་དང་པོའམ།
བསམ་གཏན་གཉིས་པའམ།
བསམ་གཏན་གསུམ་པའམ།
བསམ་གཏན་བཞི་པའམ།
བྱམས་པའམ།
སྙིང་རྗེའམ།
དགའ་བའམ།
བཏང་སྙོམས་སམ།
ནམ་མཁའ་མཐའ་ཡས་སྐྱེ་མཆེད་དམ།
རྣམ་ཤེས་མཐའ་ཡས་སྐྱེ་མཆེད་དམ།
ཅུང་ཟད་མེད་པའི་སྐྱེ་མཆེད་དམ།
འདུ་ཤེས་མེད་འདུ་ཤེས་མེད་མིན་སྐྱེ་མཆེད་དམ།
དྲན་པ་ཉེ་བར་གཞག་པ་རྣམས་སམ།
ཡང་དག་པར་སྤོང་བ་རྣམས་སམ།
རྫུ་འཕྲུལ་གྱི་རྐང་པ་རྣམས་སམ།
དབང་པོ་རྣམས་སམ།
སྟོབས་རྣམས་སམ།
བྱང་ཆུབ་ཀྱི་ཡན་ལག་རྣམས་སམ།
འཕགས་པའི་ལམ་ཡན་ལག་བརྒྱད་པའམ།
འཕགས་པའི་བདེན་པ་རྣམས་སམ།
བསམ་གཏན་རྣམས་སམ།
ཚད་མེད་པ་རྣམས་སམ།
གཟུགས་མེད་པའི་སྙོམས་པར་འཇུག་པ་རྣམས་སམ།
རྣམ་པར་ཐར་པ་རྣམས་སམ།
མཐར་གྱིས་གནས་པའི་སྙོམས་པར་འཇུག་པ་རྣམས་སམ།
སྟོང་པ་ཉིད་དམ།
མཚན་མ་མེད་པའམ།
སྨོན་པ་མེད་པའམ།
མངོན་པར་ཤེས་པའམ།
ཏིང་ངེ་འཛིན་ཏམ།
གཟུངས་ཀྱི་སྒོ་རྣམས་སམ།
དེ་བཞིན་གཤེགས་པའི་སྟོབས་རྣམས་སམ།
མི་འཇིགས་པ་རྣམས་སམ།
སོ་སོ་ཡང་དག་པར་རིག་པ་རྣམས་སམ།
བྱམས་པ་ཆེན་པོའམ།
སྙིང་རྗེ་ཆེན་པོའམ།
སངས་རྒྱས་ཀྱི་ཆོས་མ་འདྲེས་པ་རྣམས་ལ་ཡང་རྟག་ཅེས་བྱ་བའམ།
མི་རྟག་ཅེས་བྱ་བའམ།
བདེ་ཞེས་བྱ་བའམ།
སྡུག་བསྔལ་ཞེས་བྱ་བའམ།
བདག་ཅེས་བྱ་བའམ།
བདག་མེད་ཅེས་བྱ་བའམ།
ཞི་ཞེས་བྱ་བའམ།
མ་ཞི་ཞེས་བྱ་བའམ།
དགེ་ཞེས་བྱ་བའམ།
མི་དགེ་ཞེས་བྱ་བའམ།
འཇིག་རྟེན་པ་ཞེས་བྱ་བའམ།
འཇིག་རྟེན་ལས་འདས་པ་ཞེས་བྱ་བའམ།
ཉོན་མོངས་པ་དང་བཅས་པ་ཞེས་བྱ་བའམ།
ཉོན་མོངས་པ་མེད་པ་ཞེས་བྱ་བའམ།
ཁ་ན་མ་ཐོ་བ་དང་བཅས་པ་ཞེས་བྱ་བའམ།
ཁ་ན་མ་ཐོ་བ་མེད་པ་ཞེས་བྱ་བའམ།
ཟག་པ་དང་བཅས་པ་ཞེས་བྱ་བའམ།
ཟག་པ་མེད་པ་ཞེས་བྱ་བའམ།
ཀུན་ནས་ཉོན་མོངས་པ་ཞེས་བྱ་བའམ།
རྣམ་པར་བྱང་བ་ཞེས་བྱ་བའམ།
འདུས་བྱས་ཞེས་བྱ་བའམ།
འདུས་མ་བྱས་ཞེས་བྱ་བ་སྙེམས་པ་མེད་དོ།
།རྒྱུན་དུ་ཞུགས་པའི་འབྲས་བུ་སྙེམས་པ་མེད་དོ།
།ལན་ཅིག་ཕྱིར་འོང་བའི་འབྲས་བུ་དང་།
ཕྱིར་མི་འོང་བའི་འབྲས་བུ་དང་།
དགྲ་བཅོམ་པ་ཉིད་དང་།
རང་བྱང་ཆུབ་དང་།
བྱང་ཆུབ་སེམས་དཔའ་ཉིད་དང་།
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སྙེམས་པ་མེད་དོ།
།རྒྱུན་དུ་ཞུགས་པ་ཞེས་བྱ་བ་དང་།
ལན་ཅིག་ཕྱིར་འོང་བ་ཞེས་བྱ་བ་དང་།
ཕྱིར་མི་འོང་བ་ཞེས་བྱ་བ་དང་།
དགྲ་བཅོམ་པ་ཞེས་བྱ་བ་དང་།
རང་སངས་རྒྱས་ཞེས་བྱ་བ་དང་།
བྱང་ཆུབ་སེམས་དཔའ་ཞེས་བྱ་བ་དང་།
སངས་རྒྱས་ཞེས་བྱ་བར་[^1676K]སྙེམས་པ་མེད་དོ།
།སེམས་ཅན་དེ་དག་[^1677K]ནི་མཐོང་བའི་ལམ་གྱིས་རབ་ཏུ་ཕྱེ་བ།
འདི་དག་ནི་བསྲབས་པའི་སས་རབ་ཏུ་ཕྱེ་བ།
འདི་དག་ནི་འོག་མའི་ཆ་དང་མཐུན་པས་རབ་ཏུ་ཕྱེ་བ།
འདི་དག་ནི་གོང་མའི་ཆ་དང་མཐུན་པས་རབ་ཏུ་ཕྱེ་བ།
འདི་དག་ནི་རང་སངས་རྒྱས་ཉིད་ཀྱིས་རབ་ཏུ་བརྗོད་པ།
འདི་དག་ནི་ལམ་གྱི་རྣམ་པ་ཤེས་པ་ཉིད་ཀྱིས་རབ་ཏུ་བརྗོད་པ།
འདི་དག་ནི་རྣམ་པ་ཐམས་ཅད་མཁྱེན་པ་ཉིད་ཀྱིས་རབ་ཏུ་བརྗོད་པ་ཞེས་བྱ་བར་སྙེམས་པ་མེད་དོ།
།དེ་ཅིའི་ཕྱིར་ཞེ་ན།
དེ་ནི་འདི་ལྟར།
དེ་དག་ལ་ངོ་བོ་ཉིད་གང་གིས་རབ་ཏུ་དབྱེ་བར་བྱ་བ་དེ་དག་གི་ངོ་བོ་ཉིད་མེད་དེ[^1678K]།
དེ་སེམས་ལས་བྱུང་བའི་བརྩོན་འགྲུས་དེ་ལྟ་བུ་དང་ལྡན་པས་མངོན་དུ་གྱུར་ཀྱང་སེམས་ཅན་དེ་དག་ཀྱང་མི་དམིགས་སོ།
།བརྩོན་འགྲུས་ཀྱི་ཕ་རོལ་ཏུ་ཕྱིན་པ་ཡང་ཡོངས་སུ་རྫོགས་པར་བྱེད[^1679K]།
བརྩོན་འགྲུས་ཀྱི་ཕ་རོལ་ཏུ་ཕྱིན་པ་དེ་ཡང་མི་དམིགས་སོ།
།སངས་རྒྱས་ཀྱི་ཆོས་རྣམས་ཀྱང་ཡོངས་སུ་རྫོགས་པར་བྱེད་དེ།
སངས་རྒྱས་ཀྱི་ཆོས་དེ་དག་ཀྱང་མི་དམིགས་སོ།
།སངས་རྒྱས་ཀྱི་ཞིང་ཡང་ཡོངས་སུ་རྫོགས་པར་བྱེད་དེ།
སངས་རྒྱས་ཀྱི་ཞིང་དེ་ཡང་མི་དམིགས་སོ།
།དེ་སེམས་ཀྱི་བརྩོན་འགྲུས་དེ་ལྟ་བུ་དང་ལྡན་པས་དགེ་བའི་ཆོས་ཐམས་ཅད་ཡོངས་སུ་འཛིན་ཀྱང་དེ་ལ་ཆགས་པ་མེད་དེ།
དེ་ཆགས་པ་མེད་པར་སེམས་ཅན་རྣམས་ཀྱི་དོན་བྱེད་ཅིང་སངས་རྒྱས་ཀྱི་ཞིང་ནས་སངས་རྒྱས་ཀྱི་ཞིང་དུ་འགྲོ།
འཇིག་རྟེན་གྱི་ཁམས་ནས་འཇིག་རྟེན་གྱི་ཁམས་སུ་འགྲོ་ཞིང་སེམས་ཅན་རྣམས་ཀྱི་དོན་བྱེད་དོ།
།སེམས་ཅན་རྣམས་ཀྱི་དོན་བྱེད་པ་ན་རྫུ་འཕྲུལ་དང་ཆོ་འཕྲུལ་གང་དང་གང་གིས་རྣམ་པར་འཕྲུལ་པ་[^1680K]འདོད་པའི་རྫུ་འཕྲུལ་དེ་[^1681K]དང་ཆོ་འཕྲུལ་དེ་དང་དེས་རྣམ་པར་འཕྲུལ་ཏེ།
མེ་ཏོག་གི་ཆར་དབབ་པའམ།
སྤོས་ཀྱི་ངད་འགྱེད་པའམ།
འབྲུག་གི་སྒྲ་བསྒྲགས་པའམ།
[^1682K]གླུ་བྲོ་དང་སིལ་སྙན་གྱི་སྒྲ་བསྒྲགས་པའམ།
[^1683K]ས་བསྐྱོད་པའམ།
སྣང་བ་བསྟན་པའམ།
རིན་པོ་ཆེ་སྣ་བདུན་གྱི་འཇིག་རྟེན་གྱི་ཁམས་བསྟན་པ་རྣམ་པར་འཕྲུལ་ཏེ།
གང་དང་གང་དུ་[^1684K]སེམས་ཅན་རྣམས་ཀྱི་དོན་དུ་འགྱུར་བ་དེ་དག་ཀྱང་བདག་གི་ལུས་ལས་འགྱེད་དེ།
སེམས་ཅན་རྣམས་ཀྱི་དོན་དུ་བར་འགའ་བདག་འགྱེད་དོ།
།[^1685K]བར་འགའ་དྲི་ཞིམ་པོར་འགྱེད་དོ།
།བར་འགའ་སྲོག་གཅོད་པ་[^1686K]མེད་པའི་མཆོད་སྦྱིན་ཆེན་པོ་བྱེད་དོ།
།བར་འགའ་སེམས་ཅན་མཐའ་ཡས་པ་ལམ་མ་ཡིན་པ་ནས་འདོན་ཏེ།
སྲོག་གཅོད་པ་ལས་ལྡོག་གོ།
།མ་བྱིན་པར་ལེན་པ་དང་།
འདོད་པས་ལོག་པར་གཡེམ་པ་དང་།
ཕྲ་མ་སྨྲ་བའམ།
ཞེ་གཅོད་པའི་ཚིག་དང་།
བརྫུན་[^1687K]དུ་སྨྲ་བ་དང་།
ཚིག་ཀྱལ་པ་[^1688K]དང་།
ཆགས་སེམས་དང་།
གནོད་སེམས་དང་།
ལོག་པར་ལྟ་བ་ལས་ཡོངས་སུ་འགྲེལ་ཏོ།
།ལ་ལ་ལ་ནི་སྦྱིན་པས་ཕན་འདོགས་སོ།
།ལ་ལ་ལ་ནི་ཚུལ་ཁྲིམས་ཀྱིས་ཕན་འདོགས་སོ།
།ལ་ལའི་དོན་དུ་ནི་ཡན་ལག་དང་ཉིང་ལག་ཡོངས་སུ་གཏོང་ངོ་།།
ལ་ལའི་དོན་དུ་ནི་བུ་དང་ཆུང་མ་ཡོངས་སུ་གཏོང་ངོ་།
།ལ་ལའི་དོན་དུ་ནི་རྒྱལ་སྲིད་ཡོངས་སུ་གཏོང་ངོ་།
།ལ་ལའི་དོན་དུ་ནི་བདག་ཀྱང་[^1689K]ཡོངས་སུ་གཏོང་ངོ[^1690K]།
།དེ་ལྟར་ཐབས་གང་དང་གང་གིས་སེམས་ཅན་རྣམས་ཀྱི་དོན་དུ་འགྱུར་བའི་ཐབས་དེ་དང་དེས་སེམས་ཅན་རྣམས་ཀྱི་དོན་བྱེད་དོ།
།རབ་འབྱོར་དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
ཆོས་ཐམས་ཅད་མཚན་མ་མེད་པ་དང་།
སེམས་ཀྱི་བརྩོན་འགྲུས་དང་ལྡན་པས་བརྩོན་འགྲུས་ཀྱི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་བྱེད་དོ།
།རབ་འབྱོར་གྱིས་གསོལ་པ།
བཅོམ་ལྡན་འདས་ཇི་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པ་ན།
མཚན་མ་མེད་པའི་ཆོས་རྣམས་ལ་གནས་ནས་བསམ་གཏན་གྱི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་བགྱིད་པ་ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
དེ་བཞིན་གཤེགས་པའི་ཏིང་ངེ་འཛིན་མ་གཏོགས་པར་ཏིང་ངེ་འཛིན་གཞན་ཐམས་ཅད་ཡོངས་སུ་རྫོགས་པར་བྱེད་དོ།
།དེ་འདོད་པས་དབེན་པ།
སྡིག་ཏོ་མི་དགེ་བའི་ཆོས་ཀྱིས་དབེན་པ།
རྟོག་པ་དང་བཅས་པ།
དཔྱོད་པ་[^1691K]དང་བཅས་པ།
དབེན་པ་ལས་སྐྱེས་པའི་དགའ་བ་དང་བདེ་བ་ཅན་བསམ་གཏན་དང་པོ་ལ་ཉེ་བར་བསྒྲུབས་ཏེ་གནས་སོ།
།བསམ་གཏན་གཉིས་པ་དང་།
བསམ་གཏན་གསུམ་པ་དང་།
བསམ་གཏན་བཞི་པ་ལ་ཉེ་བར་བསྒྲུབས་ཏེ་གནས་སོ།
།དེ་བྱམས་པ་དང་ལྡན་པའི་སེམས་དང་།
སྙིང་རྗེ་དང་ལྡན་པའི་སེམས་དང་།
དགའ་བ་དང་ལྡན་པའི་སེམས་དང་།
བཏང་སྙོམས་དང་ལྡན་པའི་སེམས་ཀྱིས་འཇིག་རྟེན་གྱི་ཆོས་ཀྱི་དབྱིངས་ཀྱིས་ཀླས་པ།
ནམ་མཁའི་མཐས་གཏུགས་པ་ཐམས་ཅད་རྣམ་པ་ཐམས་ཅད་དུ་རྒྱས་པར་བཀང་ཞིང་ཉེ་བར་བསྒྲུབས་ཏེ་གནས་སོ།
།དེ་ནམ་མཁའ་མཐའ་ཡས་སྐྱེ་མཆེད་དང་།
རྣམ་ཤེས་མཐའ་ཡས་སྐྱེ་མཆེད་དང་།
ཅུང་ཟད་མེད་པའི་སྐྱེ་མཆེད་དང་།
འདུ་ཤེས་མེད་འདུ་ཤེས་མེད་མིན་སྐྱེ་མཆེད་ལ་ཉེ་བར་བསྒྲུབས་ཏེ་གནས་སོ།
།དེ་བསམ་གཏན་གྱི་[^1692K]ཏིང་ངེ་འཛིན་གྱི་ཕ་རོལ་ཏུ་ཕྱིན་པ་དེ་ལ་གནས་ཤིང་རྣམ་པར་ཐར་པ་བརྒྱད་ལ་ལུགས་དང་མཐུན་པ་དང་ལུགས་དང་མི་མཐུན་པར་སྙོམས་པར་འཇུག་ཅིང་རྣམ་པར་ལྡང་ངོ་།
།མཐར་གྱིས་གནས་པའི་སྙོམས་པར་འཇུག་པ་དགུ་དང་།
སྟོང་པ་ཉིད་ཀྱི་ཏིང་ངེ་འཛིན་དང་།
མཚན་མ་མེད་པའི་ཏིང་ངེ་འཛིན་དང་།
སྨོན་པ་[^1693K]མེད་པའི་ཏིང་ངེ་འཛིན་ལ་ཉེ་བར་བསྒྲུབས་ཏེ་གནས་སོ།
།བར་ཆད་མེད་པའི་ཏིང་ངེ་འཛིན་ལ་ཉེ་བར་བསྒྲུབས་ཏེ་གནས་སོ།
།གློག་[^1694K]ལྟ་བུའི་ཏིང་ངེ་འཛིན་དང་།
ཡང་དག་པའི་ཏིང་ངེ་འཛིན་དང་།
རྡོ་རྗེ་ལྟ་བུའི་ཏིང་ངེ་འཛིན་ལ་ཉེ་བར་བསྒྲུབས་ཏེ་གནས་སོ།
།བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་ལ་ཉེ་བར་བསྒྲུབས་ཏེ་གནས་སོ།
།དེ་ཏིང་ངེ་འཛིན་གྱི་ཕ་རོལ་ཏུ་ཕྱིན་པ་འདི་ལ་གནས་ནས་ལམ་གྱི་རྣམ་པ་ཤེས་པ་ཉིད་ཀྱི་ཡེ་ཤེས་ཀྱིས་[^1695K]ལམ་གྱི་རྣམ་པ་ཤེས་པ་ཉིད་ཀྱི་ཁོངས་སུ་ཏིང་ངེ་འཛིན་ཐམས་ཅད་ཆུད་པར་བྱས་ཤིང་དཀར་པོ་རྣམ་པར་མཐོང་བའི་ས་ལས་འདའོ།
།དཀར་པོ་རྣམ་པར་མཐོང་བའི་ས་ལས་འདས་ནས་རིགས་ཀྱི་ས་དང་།
བརྒྱད་པའི་ས་དང་།
མཐོང་བའི་ས་དང་།
བསྲབས་པའི་ས་དང་།
འདོད་ཆགས་དང་བྲལ་བའི་ས་དང་།
བྱས་པ་རྟོགས་པའི་ས་དང་།
རང་སངས་རྒྱས་ཀྱི་ས་ལས་འདའོ།
།རང་སངས་རྒྱས་ཀྱི་ས་ལས་འདས་ནས་བྱང་ཆུབ་སེམས་དཔའི་སྐྱོན་མེད་པར་འཇུག་གོ།
།བྱང་ཆུབ་སེམས་དཔའི་སྐྱོན་མེད་པར་ཞུགས་ནས་སངས་རྒྱས་ཀྱི་ས་[^1696K]ཡོངས་སུ་རྫོགས་པར་བྱེད་དོ།
།དེས་དེ་དག་ལ་སྤྱོད་ཅིང་རྣམ་པ་ཐམས་ཅད་མཁྱེན་པ་ཉིད་ཀྱི་ཡེ་ཤེས་མ་ཐོབ་ཀྱི་བར་དུ་འབྲས་བུ་བར་མ་དོར་ཐོབ་པར་མི་བྱེད་དེ།
ཏིང་ངེ་འཛིན་གྱི་ཕ་རོལ་ཏུ་ཕྱིན་པ་འདི་ལ་གནས་ཤིང་མངོན་པར་ཤེས་པ་རྣམས་ཡོངས་སུ་རྫོགས་པར་བྱས་ནས་སངས་རྒྱས་བཅོམ་ལྡན་འདས་རྣམས་ལ་བསྙེན་བཀུར་བྱེད་ཅིང་སངས་རྒྱས་ཀྱི་ཞིང་ནས་སངས་རྒྱས་ཀྱི་ཞིང་དུ་འགྲོ་སྟེ།
སངས་རྒྱས་བཅོམ་ལྡན་འདས་དེ་དག་ལ་བསྙེན་བཀུར་བྱེད་དོ།
།སངས་རྒྱས་བཅོམ་ལྡན་འདས་དེ་དག་ལ་ཡང་དགེ་བའི་རྩ་བ་གང་གིས་སངས་རྒྱས་ཀྱི་ཞིང་ཡོངས་སུ་དག་པར་འགྱུར་བ་དང་།
སེམས་ཅན་རྣམས་ཡོངས་སུ་སྨིན་པར་འགྱུར་བའི་དགེ་བའི་རྩ་བ་སྐྱེད་པར་བྱེད་དེ།
འཇིག་རྟེན་གྱི་ཁམས་ནས་འཇིག་རྟེན་གྱི་ཁམས་སུ་འགྲོ་ཞིང་སེམས་ཅན་རྣམས་ཀྱི་དོན་བྱེད་དེ[^1697K]།
དེ་ལ་སེམས་ཅན་ལ་ལ་ནི་སྦྱིན་པས་ཡོངས་སུ་སྡུད་དོ།
།ལ་ལ་ནི་ཚུལ་ཁྲིམས་ཀྱིས་ཡོངས་སུ་སྡུད་དོ།
།ལ་ལ་ནི་བཟོད་པས་ཡོངས་སུ་སྡུད་དོ[^1698K]།
།ལ་ལ་ནི་བརྩོན་འགྲུས་ཀྱིས་ཡོངས་སུ་འཛིན་ཏོ།
།ལ་ལ་ནི་ཏིང་ངེ་འཛིན་གྱིས་ཡོངས་སུ་སྡུད་དོ།
།ལ་ལ་ནི་ཤེས་རབ་ཀྱིས་ཡོངས་སུ་སྡུད་དོ།
།ལ་ལ་ནི་རྣམ་པར་གྲོལ་བས་ཡོངས་སུ་སྡུད་དོ།
།ལ་ལ་ནི་རྣམ་པར་གྲོལ་བའི་ཡེ་ཤེས་མཐོང་བས་ཡོངས་སུ་སྡུད་དོ།
།ལ་ལ་ནི་རྒྱུན་དུ་ཞུགས་པའི་འབྲས་བུ་ལ་རབ་ཏུ་གཞོག་གོ།
།ལ་ལ་ནི་[^1699K]ལན་ཅིག་ཕྱིར་འོང་བའི་འབྲས་བུ་དང་།
ཕྱིར་མི་འོང་བའི་འབྲས་བུ་དང་།
དགྲ་བཅོམ་པ་ཉིད་ལ་རབ་ཏུ་གཞོག་གོ།
།ལ་ལ་ནི་རང་བྱང་ཆུབ་ལ་རབ་ཏུ་གཞོག་གོ།
།ལ་ལ་ནི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལ་རབ་ཏུ་གཞོག་གོ།
།དེ་དེ་ལྟར་དགེ་བའི་ཆོས་གང་དང་གང་གིས་སེམས་ཅན་རྣམས་མཐོང་བར་འགྱུར་བ་དེ་དང་དེ་ལ་སྦྱོར་ཏེ།
དེ་[^1700K]ཏིང་ངེ་འཛིན་གྱི་ཕ་རོལ་ཏུ་ཕྱིན་པ་དེ་[^1701K]ལ་གནས་ཤིང་གཟུངས་ཀྱི་སྒོ་ཐམས་ཅད་མངོན་པར་སྒྲུབ་པོ།
།སོ་སོ་ཡང་དག་པར་རིག་པ་བཞི་རབ་ཏུ་ཐོབ་བོ།
།རྣམ་པར་སྨིན་པ་ལས་བྱུང་བའི་མངོན་པར་ཤེས་པ་རྣམས་ཀྱང་ཐོབ་པ་ཡིན་ཏེ།
དེ་ནམ་ཡང་ལས་དང་ཉོན་མོངས་པའི་དབང་གིས་མའི་མངལ་དུ་སྐྱེ་བར་མི་འགྱུར་རོ།
།ནམ་ཡང་འདོད་པ་ལ་བརྟེན་པར་མི་འགྱུར་རོ།
།སེམས་ཅན་ཡོངས་སུ་སྨིན་པར་བྱ་བའི་དོན་དུ་སྐྱེ་བ་ཡོངས་སུ་མི་འཛིན་པའང་[^1702K]གང་ཡང་མེད་དོ།
།སྐྱེ་བའི་ཉེས་པས་ཀྱང་གོས་པར་མི་འགྱུར་རོ།
།དེ་ཅིའི་ཕྱིར་ཞེ་ན།
དེ་ནི་འདི་ལྟར་དེས་སྒྱུ་མ་ལྟ་བུའི་ཆོས་ཐམས་ཅད་རབ་ཏུ་མཐོང་རབ་ཏུ་རིག་རབ་ཏུ་རྟོགས་པས་ན་དེ་སྒྱུ་མ་ལྟ་བུའི་འདུ་བྱེད་ཐམས་ཅད་རིག་པར་བྱས་ཤིང་སྙིང་རྗེ་ཆེན་པོས་ཡོངས་སུ་བཟུང་སྟེ།[^1703K]སེམས་ཅན་ཐམས་ཅད་ཀྱི་དོན་བྱེད་དོ།
།དེ་ལ་ཡང་སེམས་ཅན་ནམ་སེམས་ཅན་དུ་གདགས་པ་[^1704K]དམིགས་སུ་མེད་དོ།
།དེས་ཆོས་ཐམས་ཅད་མི་དམིགས་ནས་འཇིག་རྟེན་གྱི་ཐ་སྙད་ཉེ་བར་བཟུང་སྟེ་དམིགས་སུ་མེད་པ་དེ་ཉིད་ལ་སེམས་ཅན་རྣམས་འགོད་དེ།
དོན་དམ་པར་ནི་མ་ཡིན་ནོ།
།དེ་ཏིང་ངེ་འཛིན་གྱི་ཕ་རོལ་ཏུ་ཕྱིན་པ་འདི་ལ་གནས་ཤིང་བསམ་གཏན་དང་།
རྣམ་པར་ཐར་པ་དང་།
ཏིང་ངེ་འཛིན་དང་།
སྙོམས་པར་འཇུག་པ་ཐམས་ཅད་ལ་སྤྱོད་དེ།
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་ཀྱི་བར་དུ་ནམ་ཡང་ཏིང་ངེ་འཛིན་གྱི་ཕ་རོལ་ཏུ་ཕྱིན་པ་དང་བྲལ་བར་མི་འགྱུར་རོ།
།ཏིང་ངེ་འཛིན་གྱི་ཕ་རོལ་ཏུ་ཕྱིན་པ་འདི་དག་ལ་གནས་ཤིང་ལམ་གྱི་རྣམ་པ་ཤེས་པ་ཉིད་ཀྱིས་རྣམ་པ་ཐམས་ཅད་མཁྱེན་པ་ཉིད་མངོན་པར་བསྒྲུབས་ཏེ།
དེ་ལ་གནས་ནས་བག་ཆགས་ཀྱི་མཚམས་[^1705K]སྦྱོར་བའི་ཉོན་མོངས་པ་ཐམས་ཅད་རབ་ཏུ་སྤོང་ངོ་།
།དེ་ལ་གནས་ཤིང་བག་ཆགས་ཀྱི་མཚམས་སྦྱོར་བའི་ཉོན་མོངས་པ་ཐམས་ཅད་རབ་ཏུ་སྤངས་ནས།
བདག་གི་དོན་ཀྱང་བྱེད།
གཞན་གྱི་དོན་ཀྱང་བྱེད།
དེས་བདག་དང་གཞན་གྱི་དོན་བྱས་ནས་ལྷ་དང་།
མི་དང་།
ལྷ་མ་ཡིན་དུ་བཅས་པའི་འཇིག་རྟེན་གྱི་རིམ་གྲོའི་[^1706K]གནས་སུ་གྱུར་པ་ཡིན་ཏེ།
རབ་འབྱོར་དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
ཆོས་ཐམས་ཅད་མཚན་མ་མེད་པ་དང་།
མཚན་མ་དང་བྲལ་བའི་སེམས་ཀྱི་[^1707K]ཏིང་ངེ་འཛིན་གྱི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་བྱེད་དོ་ཞེས་བྱ་བ་ནི་སྦྱིན་པ་ལ་སོགས་པ་གང་ཡང་རུང་བར་ཟག་པ་མེད་པའི་ཆོས་ཐམས་ཅད་སྐད་ཅིག་མ་གཅིག་གིས་བསྡུས་པའི་མཚན་ཉིད་ཅན་གྱི་སེམས་ཀྱི་སྐད་ཅིག་མ་གཅིག་པའི་མངོན་པར་རྟོགས་པ་སྟེ་དང་པོའོ།།
།།རབ་འབྱོར་གྱིས་གསོལ་པ།
བཅོམ་ལྡན་འདས་ཇི་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
མཚན་མ་མེད་པའི་ཆོས་རྣམས་ལ་གནས་ནས་ཤེས་རབ་ཀྱི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་འགྱུར་བ་ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
ཡང་དག་པའམ་ཡོངས་སུ་གྲུབ་པའི་ཆོས་གང་ཡང་ཡང་དག་པར་རྗེས་སུ་མཐོང་བ་མེད་དེ།
གཟུགས་ཀྱི་ཡང་དག་པ་དང་ཡོངས་སུ་གྲུབ་པ་ཡང་དག་པར་རྗེས་སུ་མི་མཐོང་ངོ་།
།ཚོར་བ་དང་།
འདུ་ཤེས་དང་།
འདུ་བྱེད་དང་།
རྣམ་པར་ཤེས་པའི་ཡང་དག་པ་དང་།
ཡོངས་སུ་གྲུབ་པ་ཡང་དག་པར་རྗེས་སུ་མི་མཐོང་ངོ་།
།དེ་དེ་ལྟར་རྟོགས་པའི་ཚེ།
གཟུགས་ཀྱི་རང་བཞིན་མི་དམིགས་སོ།
།ཚོར་བ་དང་།
འདུ་ཤེས་དང་།
འདུ་བྱེད་རྣམས་[^1708K]དང་།
རྣམ་པར་ཤེས་པའི་རང་བཞིན་མི་དམིགས་སོ།
།རྣམ་པ་ཐམས་ཅད་མཁྱེན་པ་ཉིད་ཀྱི་བར་གྱི་རང་བཞིན་མི་དམིགས་སོ།
།དེ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
ཆོས་ཐམས་ཅད་དངོས་པོ་མེད་པའི་རང་བཞིན་དུ་རྟོགས་པར་བྱེད་དེ།
དེ་དེ་ལྟར་རྟོགས་པར་བྱེད་ཅིང་ནང་སྟོང་པ་ཉིད་ལ་སྤྱོད་པ་དང་།
ཕྱི་སྟོང་པ་ཉིད་ལ་སྤྱོད་པ་དང་།
ཕྱི་ནང་སྟོང་པ་ཉིད་ལ་སྤྱོད་པ་དང་།
དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་བར་ལ་སྤྱོད་པའི་ཚེ།
གཟུགས་སམ།
ཚོར་བའམ།
འདུ་ཤེས་སམ།
འདུ་བྱེད་དམ།
རྣམ་པར་ཤེས་པའམ།
སྐྱེ་མཆེད་དམ།
ཁམས་སམ།
རྟེན་ཅིང་འབྲེལ་པར་འབྱུང་བའམ།
ཕ་རོལ་ཏུ་ཕྱིན་པ་རྣམས་སམ།
སྟོང་པ་ཉིད་ཐམས་ཅད་དམ།
བྱང་ཆུབ་ཀྱི་ཕྱོགས་ཀྱི་ཆོས་རྣམས་སམ།
འཕགས་པའི་བདེན་པ་རྣམས་སམ།
བསམ་གཏན་རྣམས་སམ།
ཚད་མེད་པ་རྣམས་སམ།
གཟུགས་མེད་པའི་སྙོམས་པར་འཇུག་པ་རྣམས་སམ།
རྣམ་པར་ཐར་པ་རྣམས་སམ།
མཐར་གྱིས་གནས་པའི་སྙོམས་པར་འཇུག་པ་རྣམས་སམ།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་རྣམས་སམ།
མངོན་པར་ཤེས་པ་རྣམས་སམ།
ཏིང་ངེ་འཛིན་རྣམས་སམ།
གཟུངས་ཀྱི་སྒོ་རྣམས་སམ།
དེ་བཞིན་གཤེགས་པའི་སྟོབས་རྣམས་སམ།
མི་འཇིགས་པ་རྣམས་སམ།
སོ་སོ་ཡང་དག་པར་རིག་པ་རྣམས་སམ།
བྱམས་པ་ཆེན་པོའམ།
སྙིང་རྗེ་ཆེན་པོའམ།
སངས་རྒྱས་ཀྱི་ཆོས་མ་འདྲེས་པ་རྣམས་སམ།
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་བར་རམ།
ཆོས་གང་ལ་ཡང་མངོན་པར་ཆགས་པ་མེད་དོ།
།དེ་དངོས་པོ་མེད་པའི་ངོ་བོ་ཉིད་ཀྱིས་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
བྱང་ཆུབ་ཀྱི་ལམ་ཡོངས་སུ་རྫོགས་པར་བྱེད་དེ།
འདི་ལྟར་ཕ་རོལ་ཏུ་ཕྱིན་པ་དྲུག་དང་།
སྟོང་པ་ཉིད་ཐམས་ཅད་དང་།
བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་དང་།
འཕགས་པའི་བདེན་པ་རྣམས་དང་།
བསམ་གཏན་རྣམས་དང་།
ཚད་མེད་པ་རྣམས་དང་།
གཟུགས་མེད་པའི་སྙོམས་པར་འཇུག་པ་རྣམས་དང་།
རྣམ་པར་ཐར་པ་རྣམས་དང་།
མཐར་གྱིས་གནས་པའི་སྙོམས་པར་འཇུག་པ་རྣམས་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་དང་།
དེ་བཞིན་གཤེགས་པའི་སྟོབས་དང་།
མི་འཇིགས་པ་དང་།
སོ་སོ་ཡང་དག་པར་རིག་པ་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་ཡོངས་སུ་རྫོགས་པར་བྱེད་དེ།
སྐྱེས་བུ་མི་[^1709K]ཆེན་པོའི་མཚན་སུམ་ཅུ་རྩ་གཉིས་དང་།
དཔེ་བྱད་བཟང་པོ་བརྒྱད་ཅུ་ཡོངས་སུ་འཛིན་ཏོ།
།དེ་བྱང་ཆུབ་སེམས་དཔའི་ལམ་རྣམ་པར་སྨིན་པའི་ཆོས་ཅན་ལ་གནས་པས་ཕ་རོལ་ཏུ་ཕྱིན་པ་དྲུག་པོ་[^1710K]ཡོངས་སུ་རྫོགས་པ་དང་།
སྟོང་པ་ཉིད་ཐམས་ཅད་དང་།
བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་ཡོངས་སུ་རྫོགས་པ་དང་།
རྣམ་པར་སྨིན་པ་ལས་བྱུང་བའི་མངོན་པར་ཤེས་པ་ལྔའི་བར་དུ་ཡོངས་སུ་རྫོགས་པར་གྱུར་ནས་སེམས་ཅན་གང་ལ་སྦྱིན་པས་ཕན་གདགས་པར་བྱ་བ་དེ་དག་ལ་ཡང་སྦྱིན་པས་ཕན་འདོགས་སོ།
།གང་ལ་ཚུལ་ཁྲིམས་ཀྱིས་ཕན་གདགས་པར་བྱ་བ་དེ་དག་ལ་ཡང་ཚུལ་ཁྲིམས་ཀྱིས་ཕན་འདོགས་སོ།
།གང་ལ་བཟོད་པས་ཕན་གདགས་པར་བྱ་བ་དེ་དག་ལ་ཡང་བཟོད་པས་ཕན་འདོགས་སོ།
།གང་ལ་བརྩོན་འགྲུས་ཀྱིས་ཕན་གདགས་པར་བྱ་བ་དེ་དག་ལ་ཡང་བརྩོན་འགྲུས་ཀྱིས་ཕན་འདོགས་སོ།
།གང་ལ་ཏིང་ངེ་འཛིན་གྱིས་ཕན་གདགས་པར་བྱ་བ་དེ་དག་ལ་ཡང་ཏིང་ངེ་འཛིན་གྱིས་ཕན་འདོགས་སོ།
།གང་ལ་ཤེས་རབ་ཀྱིས་ཕན་གདགས་པར་བྱ་བ་དེ་དག་ལ་ཡང་ཤེས་རབ་ཀྱིས་ཕན་འདོགས་སོ།
།གང་ལ་རྣམ་པར་གྲོལ་བས་ཕན་གདགས་པར་བྱ་བ་དེ་དག་ལ་ཡང་རྣམ་པར་གྲོལ་བས་ཕན་འདོགས་སོ།
།གང་ལ་རྣམ་པར་གྲོལ་བའི་ཡེ་ཤེས་མཐོང་བས་ཕན་གདགས་པར་བྱ་བ་དེ་དག་ལ་ཡང་རྣམ་པར་གྲོལ་བའི་ཡེ་ཤེས་མཐོང་བས་ཕན་འདོགས་སོ།
།གང་རྒྱུན་དུ་ཞུགས་པའི་འབྲས་བུ་ལ་འགོད་པར་བྱ་བ་དེ་དག་ཀྱང་རྒྱུན་དུ་ཞུགས་པའི་འབྲས་བུ་ལ་རབ་ཏུ་འགོད་དོ།
།གང་ལན་ཅིག་ཕྱིར་འོང་བའི་འབྲས་བུ་དང་།
ཕྱིར་མི་འོང་བའི་འབྲས་བུ་དང་།
དགྲ་བཅོམ་པ་ཉིད་དང་།
རང་བྱང་ཆུབ་དང་།
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལ་རབ་ཏུ་འགོད་པར་བྱ་བ་དེ་དག་ཀྱང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལ་རབ་ཏུ་འགོད་དོ།
།དེ་བཞིན་དུ་རྒྱས་པར་སྦྱར་བར་བྱའོ།
།དེ་རྫུ་འཕྲུལ་གྱི་རྣམ་པ་དུ་མས་རྣམ་པར་འཕྲུལ་ཞིང་འཇིག་རྟེན་གྱི་ཁམས་གང་གཱའི་ཀླུང་གི་བྱེ་མ་སྙེད་དུ་འགྲོ་སྟེ།
དེ་འདོད་ན་འཇིག་རྟེན་གྱི་ཁམས་གང་གཱའི་ཀླུང་གི་བྱེ་མ་སྙེད་པོ་དེ་དག་རིན་པོ་ཆེ་གང་ལས་འདོད་པའི་རིན་པོ་ཆེ་དེ་དག་ལས་གྲུབ་པར་མངོན་པར་སྒྲུབ་སྟེ།
དེ་སེམས་ཅན་རྣམས་ཀྱི་བསམ་པ་ཡོངས་སུ་རྫོགས་པར་བྱེད་ཅིང་འཇིག་རྟེན་གྱི་ཁམས་ནས་འཇིག་རྟེན་གྱི་ཁམས་སུ་འགྲོ་སྟེ།
དེས་འཇིག་རྟེན་གྱི་ཁམས་དེ་དག་མཐོང་ནས་ཅི་འདོད་པར་སངས་རྒྱས་ཀྱི་ཞིང་ཡོངས་སུ་འཛིན་ཏེ།
འདི་ལྟར་དཔེར་ན།
གཞན་འཕྲུལ་དབང་བྱེད་ཀྱི་ལྷའི་རིས་ཀྱི་ལོངས་སྤྱོད་དང་།
སྐྱིད་པ་ལྟ་བུ་དག་དང་།
སངས་རྒྱས་ཀྱི་ཞིང་གཞན་བཙལ་བ་དང་བྲལ་བ་དག་ན་ལོངས་སྤྱོད་དང་སྐྱིད་པ་གང་ཇི་སྙེད་པ་[^1711K]དེ་དག་དེར་འབྱུང་སྟེ།
དེ་རྣམ་པར་སྨིན་པ་ལས་བྱུང་བའི་སྦྱིན་པའི་ཕ་རོལ་ཏུ་ཕྱིན་པ་དང་།
ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་།
བཟོད་པའི་ཕ་རོལ་ཏུ་ཕྱིན་པ་དང་།
བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་།
བསམ་གཏན་གྱི་ཕ་རོལ་ཏུ་ཕྱིན་པ་དང་།
ཤེས་རབ་ཀྱི་ཕ་རོལ་ཏུ་ཕྱིན་པ་དང་།
རྣམ་པར་སྨིན་པ་ལས་བྱུང་བའི་མངོན་པར་ཤེས་པ་རྣམས་དང་།
རྣམ་པར་སྨིན་པ་ལས་བྱུང་བའི་བྱང་ཆུབ་ཀྱི་ལམ་དེས་ལམ་གྱི་རྣམ་པ་ཤེས་པ་ཉིད་ལ་སྤྱོད་ཅིང་ཆོས་ཐམས་ཅད་ཡོངས་སུ་རྫོགས་པ་ཐོབ་ནས།
རྣམ་པ་ཐམས་ཅད་མཁྱེན་པ་ཉིད་རྗེས་སུ་ཐོབ་སྟེ།
གལ་ཏེ་ཇི་ཙམ་དུ་གཟུགས་ཡོངས་སུ་གཟུང་བ་[^1712K]མེད་པ་དང་།
ཚོར་བ་དང་།
འདུ་ཤེས་དང་།
འདུ་བྱེད་རྣམས་[^1713K]དང་།
རྣམ་པར་ཤེས་པ་ཡོངས་སུ་གཟུང་བ་[^1714K]མེད་པ་དང་།
སྐྱེ་མཆེད་དང་།
ཁམས་དང་།
རྟེན་ཅིང་འབྲེལ་པར་འབྱུང་བ་ཡོངས་སུ་གཟུང་བ་[^1715K]མེད་པ་དང་།
དགེ་བ་དང་།
མི་དགེ་བ་དང་།
འཇིག་རྟེན་པ་དང་།
འཇིག་རྟེན་ལས་འདས་པ་དང་།
ཟག་པ་དང་བཅས་པ་དང་།
ཟག་པ་མེད་པ་དང་།
འདུས་བྱས་དང་།
འདུས་མ་བྱས་ཀྱི་ཆོས་རྣམས་ཡོངས་སུ་གཟུང་བ་[^1716K]མེད་པ་དེ་བཞིན་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་ནས་སངས་རྒྱས་ཀྱི་ཞིང་དེར་ལོངས་སྤྱོད་པ་དང་།
སྐྱིད་པ་ཐམས་ཅད་ཡོངས་སུ་གཟུང་བ་[^1717K]མེད་པར་འགྱུར་རོ།
།དེ་ཅིའི་ཕྱིར་ཞེ་ན།
དེ་ལྟར་ཆོས་ཐམས་ཅད་ནི་དམིགས་སུ་མེད་པའི་ཚུལ་གྱིས་ཡོངས་སུ་གཟུང་བ་[^1718K]མེད་པ་དང་།
ཆོས་ཐམས་ཅད་ཡོངས་སུ་གཟུང་བ་[^1719K]མེད་པའི་ཕྱིར་ཡང་སེམས་ཅན་རྣམས་ལ་ཆོས་སྟོན་ཏོ།
།རབ་འབྱོར་དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
ཆོས་ཐམས་ཅད་མཚན་མ་མེད་པ་དང་།
བྱེད་པ་མེད་པ་དང་།
དམིགས་སུ་མེད་པ་དང་།
བྱུང་བ་མེད་པ་དང་།
མངོན་པར་འདུ་བྱ་བ་མེད་པ་ལ་ཤེས་རབ་ཀྱི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་བྱེད་པ་ཡིན་ཏེ།
རབ་འབྱོར་དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
ཆོས་ཐམས་ཅད་མཚན་མ་མེད་པ་དང་།
བྱེད་པ་མེད་པ་དང་།
དམིགས་པ་མེད་པ་དང་།
འབྱུང་བ་མེད་པ་དང་།
མངོན་པར་འདུ་བྱ་བ་མེད་པ་ལ་ཕ་རོལ་ཏུ་ཕྱིན་པ་རྣམས་ཡོངས་སུ་རྫོགས་པར་འགྱུར་རོ།
།སངས་རྒྱས་ཀྱི་ཆོས་མ་འདྲེས་པའི་བར་དུ་ཡོངས་སུ་རྫོགས་པར་འགྱུར་རོ་ཞེས་བྱ་བ་ནི་རྣམ་པར་སྨིན་པའི་ཆོས་ཉིད་ཀྱི་གནས་སྐབས་ཀྱི་ཟག་པ་མེད་པའི་ཆོས་ཐམས་ཅད་སྐད་ཅིག་གཅིག་གིས་རྟོགས་པའི་མཚན་ཉིད་ཅན་གྱི་སེམས་ཀྱི་སྐད་ཅིག་གིས་མངོན་པར་རྟོགས་པ་སྟེ་གཉིས་པའོ།།
།།དེ་ནས་ཚེ་དང་ལྡན་པ་རབ་འབྱོར་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ།
།བཅོམ་ལྡན་འདས་དེ་ལྟར་ཆོས་ཐམས་ཅད་དབྱེར་མ་མཆིས་ཤིང་མཚན་མ་མ་མཆིས་པ་རང་གི་མཚན་ཉིད་ཀྱིས་[^1720K]སྟོང་པ་ཉིད་ལགས་ན།
ཇི་ལྟར་ཕ་རོལ་ཏུ་ཕྱིན་པ་དྲུག་པོ་སྦྱིན་པའི་ཕ་རོལ་ཏུ་ཕྱིན་པ་དང་།
ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་།
བཟོད་པའི་ཕ་རོལ་ཏུ་ཕྱིན་པ་དང་།
བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་།
བསམ་གཏན་གྱི་ཕ་རོལ་ཏུ་ཕྱིན་པ་དང་།
ཤེས་རབ་ཀྱི་ཕ་རོལ་ཏུ་ཕྱིན་པ་སྒོམ་པ་ཡོངས་སུ་རྫོགས་པར་འགྱུར།
ཟག་པ་དང་བཅས་པ་དང་།
ཟག་པ་མེད་པའི་ཆོས་དེ་དག་ཀྱང་ཇི་ལྟར་ན་ཐ་དད་དུ་གྱུར་པར་གདགས་པ་ལགས།
ཇི་ལྟར་ན་ཤེས་རབ་ཀྱི་ཕ་རོལ་ཏུ་ཕྱིན་པར་སྦྱིན་པའི་ཕ་རོལ་ཏུ་ཕྱིན་པ་འདུས་པ་ལགས།
ཇི་ལྟར་ན་ཤེས་རབ་ཀྱི་ཕ་རོལ་ཏུ་ཕྱིན་པར་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་།
བཟོད་པའི་ཕ་རོལ་ཏུ་ཕྱིན་པ་དང་།
བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་།
བསམ་གཏན་གྱི་ཕ་རོལ་ཏུ་ཕྱིན་པ་འདུས་པ་ལགས།
ཇི་ལྟར་ན་ཤེས་རབ་ཀྱི་ཕ་རོལ་ཏུ་ཕྱིན་པར་སངས་རྒྱས་ཀྱི་ཆོས་མ་འདྲེས་པ་རྣམས་ཀྱི་བར་དུ་འདུས་པ་ལགས།
བཅོམ་ལྡན་འདས་དེ་ལྟར་མཚན་མ་མ་མཆིས་པའི་ཆོས་མཚན་ཉིད་གཅིག་པ་འདི་ལྟ་སྟེ།
མཚན་ཉིད་མེད་པ་རྣམས་ལ་འདི་ལྟར་[^1721K]ཐ་དད་དུ་བྱེད་པ་དག་རབ་ཏུ་འབྱེད་པ་ལགས།
དེ་སྐད་ཅེས་གསོལ་པ་དང་།
བཅོམ་ལྡན་འདས་ཀྱིས་ཚེ་དང་ལྡན་པ་རབ་འབྱོར་ལ་འདི་སྐད་ཅིས་(ཅེས་)བཀའ་སྩལ་ཏོ།
།རབ་འབྱོར་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
རྨི་ལམ་ལྟ་བུའི་ཉེ་བར་ལེན་པའི་ཕུང་པོ་ལྔ་ལ་གནས་ཤིང་སྦྱིན་པ་ཡོངས་སུ་གཏོང་ངོ་།
།ཚུལ་ཁྲིམས་སྲུང་[^1722K]ངོ་།
།བཟོད་པ་སྒོམ་མོ།
།བརྩོན་འགྲུས་རྩོམ་མོ།
།ཏིང་ངེ་འཛིན་སྒོམ་མོ།
།ཤེས་རབ་སྒོམ་མོ།
།སྒྱུ་མ་ལྟ་བུ་དང་།
སྨིག་རྒྱུ་ལྟ་བུ་དང་།
ཆུ་ཟླ་ལྟ་བུ་དང་།
མིག་ཡོར་ལྟ་བུ་དང་།
སྒྲ་བརྙན་ལྟ་བུ་དང་།
གཟུགས་བརྙན་ལྟ་བུ་དང་།
དྲི་ཟའི་གྲོང་ཁྱེར་ལྟ་བུ་དང་།
སྤྲུལ་པ་ལྟ་བུའི་ཉེ་བར་ལེན་པའི་ཕུང་པོ་ལྔ་ལ་ཉེ་བར་[^1723K]གནས་ཤིང་སྦྱིན་པ་ཡོངས་སུ་གཏོང་ངོ་།
།ཚུལ་ཁྲིམས་སྲུང་[^1724K]ངོ་།།
བཟོད་པ་སྒོམ་མོ།
།བརྩོན་འགྲུས་རྩོམ་མོ།
།ཏིང་ངེ་འཛིན་སྒོམ་མོ།
།ཤེས་རབ་སྒོམ་མོ།
།དེ་འདི་ལྟར་རྟོགས་ཏེ།
ཉེ་བར་ལེན་པའི་ཕུང་པོ་ལྔ་ནི་རྨི་ལམ་ལྟ་བུ་སྟེ།
མཚན་ཉིད་མེད་པའོ།
།ཉེ་བར་ལེན་པའི་ཕུང་པོ་ལྔ་ནི་སྒྱུ་མ་ལྟ་བུ་དང་།
སྨིག་རྒྱུ་ལྟ་བུ་དང་།
ཆུ་ཟླ་ལྟ་བུ་དང་།
མིག་ཡོར་ལྟ་བུ་དང་།
སྒྲ་བརྙན་ལྟ་བུ་དང་།
གཟུགས་བརྙན་ལྟ་བུ་དང་།
དྲི་ཟའི་གྲོང་ཁྱེར་ལྟ་བུ་དང་།
སྤྲུལ་པ་ལྟ་བུ་སྟེ།
མཚན་ཉིད་མེད་པའོ།
།དེ་ཅིའི་ཕྱིར་ཞེ་ན།
རྨི་ལམ་ལ་རང་བཞིན་གང་ཡང་མེད་དོ།
།སྒྱུ་མ་དང་།
སྨིག་རྒྱུ་དང་།
ཆུ་ཟླ་དང་།
མིག་ཡོར་དང་།
སྒྲ་བརྙན་དང་།
གཟུགས་བརྙན་དང་།
དྲི་ཟའི་གྲོང་ཁྱེར་དང་།
སྤྲུལ་པ་ལ་རང་བཞིན་གང་ཡང་མེད་དོ།
།གང་ལ་རང་བཞིན་མེད་པ་དེ་ལ་མཚན་ཉིད་མེད་དེ་གང་ལ་མཚན་ཉིད་མེད་པ་དེ་ནི་འདི་ལྟར་མཚན་ཉིད་མེད་པར་མཚན་ཉིད་གཅིག་པའོ་ཞེས་བྱ་བར་རྟོགས་པར་བྱེད་དོ།
།རབ་འབྱོར་རྣམ་གྲངས་དེས་ན་ཁྱོད་ཀྱིས་འདི་ལྟར་རིག་པར་བྱ་སྟེ།
སྦྱིན་པ་ནི་མཚན་ཉིད་མེད་པའོ།
།གཏོང་བ་ནི་མཚན་ཉིད་མེད་པའོ།
།ལེན་པ་ནི་མཚན་ཉིད་མེད་པའོ་ཞེས་བྱ་བར་ཤེས་པར་བྱ་སྟེ།
གང་དེ་ལྟར་ཤེས་ནས་སྦྱིན་པ་གཏོང་བ་དེ་ནི་སྦྱིན་པའི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་བྱེད་པ་ཡིན་ཏེ།དེ་སྦྱིན་པའི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་བྱེད་ན།
ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་ལས་ཕྱིར་མི་ལྡོག་གོ།
།བཟོད་པའི་ཕ་རོལ་ཏུ་ཕྱིན་པ་དང་།
བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་།
བསམ་གཏན་གྱི་ཕ་རོལ་ཏུ་ཕྱིན་པ་དང་།
ཤེས་རབ་ཀྱི་ཕ་རོལ་ཏུ་ཕྱིན་པ་ལས་ཕྱིར་མི་ལྡོག་གོ།
།དེ་ཕ་རོལ་ཏུ་ཕྱིན་པ་དྲུག་པོ་དེ་དག་ལ་གནས་ཤིང་བསམ་གཏན་བཞི་ཡོངས་སུ་རྫོགས་པར་བྱེད་ཚངས་པ་[^1725K]བཞི་དང་།
གཟུགས་མེད་པའི་སྙོམས་པར་འཇུག་པ་བཞི་ཡོངས་སུ་རྫོགས་པར་བྱེད་དོ།
།དྲན་པ་ཉེ་བར་གཞག་པ་བཞི་ཡོངས་སུ་རྫོགས་པར་བྱེད་དོ།
།ཡང་དག་པར་སྤོང་བ་བཞི་དང་།
རྫུ་འཕྲུལ་གྱི་རྐང་པ་བཞི་དང་།
དབང་པོ་ལྔ་དང་།
སྟོབས་ལྔ་དང་།
བྱང་ཆུབ་ཀྱི་ཡན་ལག་བདུན་དང་།
འཕགས་པའི་ལམ་ཡན་ལག་བརྒྱད་[^1726K]ཡོངས་སུ་རྫོགས་པར་བྱེད་དོ།
།ནང་སྟོང་པ་ཉིད་དང་།
དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་བར་དུ་ཡོངས་སུ་རྫོགས་པར་བྱེད་དོ།
།སྟོང་པ་ཉིད་ཀྱི་ཏིང་ངེ་འཛིན་དང་།
མཚན་མ་མེད་པའི་ཏིང་ངེ་འཛིན་དང་།
སྨོན་པ་མེད་པའི་ཏིང་ངེ་འཛིན་དང་།
རྣམ་པར་ཐར་པ་བརྒྱད་དང་།
མཐར་གྱིས་གནས་པའི་སྙོམས་པར་འཇུག་པ་དགུ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་དང་།
སོ་སོ་ཡང་དག་པར་རིག་པ་རྣམས་དང་།
དེ་བཞིན་གཤེགས་པའི་སྟོབས་བཅུ་དང་།
མི་འཇིགས་པ་བཞི་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་ཡོངས་སུ་རྫོགས་པར་བྱད་(བྱེད་)དོ།
།དེ་འཕགས་པའི་ཆོས་འཇིག་རྟེན་ལས་འདས་པས་ཐུན་མོང་མ་ཡིན་པ་རྣམ་པར་སྨིན་པ་ལས་བྱུང་བ་རྣམས་ལ་གནས་ཤིང་ཕྱོགས་བཅུའི་འཇིག་རྟེན་གྱི་ཁམས་ཚད་མེད་པ་[^1727K]གྲངས་མེད་དཔག་ཏུ་མེད་པ་དག་ན་སངས་རྒྱས་བཅོམ་ལྡན་འདས་གང་ཇི་སྙེད་ཅིག་བཞུགས་པ་དེ་དག་གི་དྲུང་དུ་རྫུ་འཕྲུལ་གྱིས་[^1728K]སོང་ཞིང་ན་བཟའ་དང་།
བསོད་སྙོམས་དང་།
གཟིམས་ཆ་དང་།
སྙུན་གྱི་རྐྱེན་སྨན་དང་།
ཡོ་བྱད་མང་པོས་བསྙེན་བཀུར་བྱེད་དེ།
ལོངས་སྤྱོད་དང་སྐྱིད་པ་ཐམས་ཅད་ཀྱིས་ཀྱང་སེམས་ཅན་རྣམས་ཀྱི་[^1729K]དོན་བྱེད་དོ།
།དེ་ན་སེམས་ཅན་གང་སྦྱིན་པས་ཡོངས་སུ་བསྡུ་བ་དེ་དག་ཀྱང་།
།སྦྱིན་པས་ཡོངས་སུ་སྡུད་དོ།
།གང་ཚུལ་ཁྲིམས་ཀྱིས་ཡོངས་སུ་བསྡུ་བ་དེ་དག་དང་།
གང་བཟོད་པས་ཡོངས་སུ་བསྡུ་བ་དེ་དག་དང་།
གང་བརྩོན་འགྲུས་ཀྱིས་ཡོངས་སུ་བསྡུ་བ་དེ་དག་དང་།
གང་བསམ་གཏན་གྱིས་[^1730K]ཡོངས་སུ་བསྡུ་བ་དེ་དག་དང་།
གང་ཤེས་རབ་ཀྱིས་ཡོངས་སུ་བསྡུ་བ་དེ་དག་ཀྱང་ཤེས་རབ་ཀྱིས་[^1731K]ཡོངས་སུ་སྡུད་[^1732K]དོ།
།གང་རྣམ་པ་ཐམས་ཅད་མཁྱེན་པ་ཉིད་ཀྱི་བར་གྱིས་ཡོངས་སུ་བསྡུ་བ་དེ་དག་ཀྱང་རྣམ་པ་ཐམས་ཅད་མཁྱེན་པ་ཉིད་ཀྱིས་ཡོངས་སུ་སྡུད་དོ།
།དེ་ལྟར་གང་དང་གང་དགེ་བའི་ཆོས་གང་དང་གང་གིས་ཡོངས་སུ་བསྡུ་བ་དེ་དག་ཀྱང་དགེ་བའི་ཆོས་དེ་དང་དེ་དག་གིས་ཡོངས་སུ་སྡུད་དོ།
།དེ་དགེ་བའི་རྩ་བ་དེ་དག་དང་ལྡན་ཞིང་ཆོས་ཐམས་ཅད་ལ་དབང་བསྒྱུར་བས་[^1733K]འཁོར་བ་དེ་ཉེ་བར་ལེན་ཀྱང་འཁོར་བའི་སྡུག་བསྔལ་གྱིས་མི་གོས་ཏེ།
དེ་སེམས་ཅན་རྣམས་ཀྱི་དོན་དུ་མི་དང་ལྷའི་ཕུན་སུམ་ཚོགས་པ་ཉེ་བར་ལེན་ཏེ།
ཕུན་སུམ་ཚོགས་པ་དེ་དག་གིས་སེམས་ཅན་རྣམས་ཡོངས་སུ་སྡུད་དོ།
།དེ་[^1734K]ཆོས་ཐམས་ཅད་མཚན་ཉིད་མེད་པར་ཤེས་པས་རྒྱུན་དུ་ཞུགས་པའི་འབྲས་བུ་ཤེས་ཀྱང་དེ་ལ་མི་གནས་སོ།
།ལན་ཅིག་ཕྱིར་འོང་བའི་འབྲས་བུ་དང་།
ཕྱིར་མི་འོང་བའི་འབྲས་བུ་དང་།
དགྲ་བཅོམ་པ་ཉིད་ཤེས་ཀྱང་དེ་ལ་མི་གནས་སོ།
།རང་བྱང་ཆུབ་ཤེས་ཀྱང་དེ་ལ་མི་གནས་སོ།
།དེ་ཅིའི་ཕྱིར་ཞེ་ན།
འདི་ལྟར་ཉན་ཐོས་དང་རང་སངས་རྒྱས་ཐམས་ཅད་[^1735K]དང་ཐུན་མོང་[^1736K]མ་ཡིན་པའི་རྣམ་པ་ཐམས་ཅད་མཁྱེན་པ་ཉིད་ཐོབ་པར་བྱ་བའི་ཕྱིར་ཏེ།
རབ་འབྱོར་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་ནི།
ཆོས་ཐམས་ཅད་མཚན་ཉིད་མེད་པར་ཤེས་པས་ཕ་རོལ་ཏུ་ཕྱིན་པ་དྲུག་མཚན་ཉིད་མེད་པར་ཤེས་སོ།
།རྣམ་པ་ཐམས་ཅད་མཁྱེན་པ་ཉིད་ཀྱི་བར་དུ་མཚན་ཉིད་མེད་པར་ཤེས་སོ།
།རབ་འབྱོར་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
རྨི་ལམ་ལྟ་བུའི་ཉེ་བར་ལེན་པའི་ཕུང་པོ་ལྔ་ལ་གནས།
སྒྱུ་མ་ལྟ་བུ་དང་།
སྨིག་རྒྱུ་ལྟ་བུ་དང་།
ཆུ་ཟླ་ལྟ་བུ་དང་།
མིག་ཡོར་ལྟ་བུ་དང་།
སྒྲ་བརྙན་ལྟ་བུ་དང་།
གཟུགས་བརྙན་ལྟ་བུ་དང་།
དྲི་ཟའི་གྲོང་ཁྱེར་ལྟ་བུ་དང་།
སྤྲུལ་པ་ལྟ་བུའི་ཉེ་བར་ལེན་པའི་ཕུང་པོ་ལྔ་ལ་གནས་ཤིང་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་བྱེད་དོ།
།རབ་འབྱོར་གཞན་ཡང་[^1737K]བྱང་ཆུབ་སེམས་དཔའ་སེམས་དཔའ་ཆེན་པོ་དེ་ཡང་ཉེ་བར་ལེན་པའི་ཕུང་པོ་ལྔ་རྨི་ལམ་ལྟ་བུར་ཤེས།
སྒྱུ་མ་ལྟ་བུ་དང་།
སྨིག་རྒྱུ་ལྟ་བུ་དང་།
ཆུ་ཟླ་ལྟ་བུ་དང་།
མིག་ཡོར་ལྟ་བུ་དང་།
སྒྲ་བརྙན་ལྟ་བུ་དང་།
གཟུགས་བརྙན་ལྟ་བུ་དང་།
དྲི་ཟའི་གྲོང་ཁྱེར་ལྟ་བུ་དང་།
སྤྲུལ་པ་ལྟ་བུར་[^1738K]ཤེས་ནས་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་མཚན་ཉིད་མེད་པ་མ་ཞིག་པ།
མ་རལ་བ།
སྐྱོན་མེད་པ།
རྙོག་པ་མེད་པ།
ཉམས་པ་མེད་པ།
དཔང་དུ་གྱུར་པ།
མཁས་པས་བསྔགས་པ།
ཤིན་ཏུ་རྫོགས་པ།
འཕགས་པར་གྱུར་པ།
ཟག་པ་མེད་པ།
ལམ་གྱི་ཁོངས་སུ་ཆུད་པ།
འཇིག་རྟེན་ལས་འདས་པ།
ཡོངས་སུ་རྫོགས་པར་བྱེད་དོ[^1739K]།
དེ་ལ་གནས་ཤིང་ཡང་དག་པར་བླང་བའི་བརྡ་[^1740K]དང་ལྡན་པའི་ཚུལ་ཁྲིམས་དང་ཆོས་ཉིད་ཀྱིས་ཐོབ་པའི་ཚུལ་ཁྲིམས་དང་།
སྡོམ་པའི་ཚུལ་ཁྲིམས་དང་།
དམིགས་པའི་ཚུལ་ཁྲིམས་དང་།
སྤྱད་པའི་ཚུལ་ཁྲིམས་དང་།
མི་སྤྱད་པའི་ཚུལ་ཁྲིམས་བསྲུང་ངོ་།
།དེ་ཚུལ་ཁྲིམས་དེ་ལྟ་བུ་དང་ལྡན་ཡང་འདིས་བདག་རྒྱལ་རིགས་ཤིང་སཱ་ལ་ཆེན་པོ་ལྟ་བུ་ཆེ་ཞིང་མཐོ་བའི་རིགས་དང་སྐལ་བ་མཉམ་པའམ།
བྲམ་ཟེའི་རིགས་ཤིང་སཱ་ལ་ཆེན་པོ་ལྟ་བུ་ཆེ་ཞིང་མཐོ་བའི་རིགས་དང་།
ཁྱིམ་བདག་གི་རིགས་ཤིང་སཱ་ལ་ཆེན་པོ་ལྟ་བུ་ཆེ་ཞིང་མཐོ་བའི་རིགས་དང་སྐལ་བ་མཉམ་པར་སྐྱེ་བར་བྱའོ་ཞེའམ།
རྒྱལ་ཕྲན་ནམ།
འཁོར་ལོས་སྒྱུར་བའི་རྒྱལ་པོར་འགྱུར་བར་བྱའོ་ཞེའམ།
རྒྱལ་ཆེན་བཞིའི་རིགས་[^1741K]ཀྱི་ལྷ་རྣམས་དང་སྐལ་བ་མཉམ་པར་སྐྱེ་བར་བྱའོ་ཞེའམ།
སུམ་ཅུ་རྩ་གསུམ་པའམ།
འཐབ་བྲལ་ལམ[^1742K]།
དགའ་ལྡན་ནམ།
འཕྲུལ་དགའ་འམ།
གཞན་འཕྲུལ་དབང་བྱེད་ཀྱི་ལྷ་རྣམས་དང་སྐལ་བ་མཉམ་པར་སྐྱེ་བར་བྱའོ་ཞེའམ།
ཚངས་རིས་སམ།
ཚངས་འཁོར་རམ།
ཚངས་པའི་མདུན་ན་འདོན་ནམ།
ཚངས་ཆེན་ནམ།
འོག་མིན་གྱི་ལྷ་རྣམས་དང་སྐལ་བ་མཉམ་པར་སྐྱེ་བར་བྱའོ་ཞེའམ།
རྒྱུན་དུ་ཞུགས་པའི་འབྲས་བུ་ཐོབ་པར་བྱའོ་ཞེའམ།
ལན་ཅིག་ཕྱིར་འོང་བའི་འབྲས་བུའམ།
ཕྱིར་མི་འོང་བའི་འབྲས་བུའམ།
དགྲ་བཅོམ་པ་ཉིད་དམ།
རང་བྱང་ཆུབ་བམ།
བྱང་ཆུབ་ཐོབ་པར་བྱའོ་ཞེས་ཚུལ་ཁྲིམས་དེས་མཆོག་ཏུ་འཛིན་པ་མེད་དོ།
།དེ་ཅིའི་ཕྱིར་ཞེ་ན།
འདི་ལྟར་ཆོས་ཐམས་ཅད་ནི་[^1743K]མཚན་ཉིད་མེད་པ་སྟེ།
འདི་ལྟར་དངོས་པོ་མེད་པའི་ངོ་བོ་ཉིད་ཀྱི་མཚན་ཉིད་དུ་མཚན་ཉིད་གཅིག་པས་ན་མཚན་ཉིད་མེད་པའི་ཆོས་ཀྱིས་[^1744K]མཚན་ཉིད་མེད་པའི་ཆོས་ཐོབ་པར་མི་རུང་ངོ་།
།མཚན་ཉིད་ཐ་དད་པའི་ཆོས་ཀྱིས་མཚན་ཉིད་ཐ་དད་པའི་ཆོས་ཐོབ་པར་མི་རུང་ངོ་།
།མཚན་ཉིད་ཐ་དད་པའམ།
མཚན་ཉིད་མེད་པའི་ཆོས་ཀྱིས་ཀྱང་མཚན་ཉིད་ཐ་དད་པའམ།
མཚན་ཉིད་མེད་པའི་ཆོས་ཐོབ་པར་མི་འགྱུར་རོ།
།རབ་འབྱོར་དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་ཅིང་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་མཚན་ཉིད་མེད་པ་ཡོངས་སུ་རྫོགས་པར་བྱས་ནས་བྱང་ཆུབ་སེམས་དཔའི་སྐྱོན་མེད་པར་འཇུག་གོ།
།བྱང་ཆུབ་སེམས་དཔའི་སྐྱོན་མེད་པར་འཇུག་པའི་ཚེ།
མི་སྐྱེ་བའི་ཆོས་ལ་བཟོད་པ་ཐོབ་སྟེ།
ལམ་གྱི་རྣམ་པ་ཤས་(ཤེས་)པ་ཉིད་ལ་སྤྱོད་པའི་ཚེ།
རྣམ་པར་སྨིན་པ་ལས་བྱུང་བའི་མངོན་པར་ཤེས་པ་ལྔ་རབ་ཏུ་ཐོབ་ནས།
གཟུངས་ཀྱི་སྒོ་ལྔ་བརྒྱ་དང་།
ཏིང་ངེ་འཛིན་གྱི་སྒོ་ལྔ་བརྒྱ་ལ་གནས་ཏེ།
སོ་སོ་ཡང་དག་པར་རིག་པ་བཞི་ཐོབ་ནས་སངས་རྒྱས་བཅོམ་ལྡན་འདས་རྣམས་ལ་བསྙེན་བཀུར་བྱེད་ཅིང་།
སངས་རྒྱས་ཀྱི་ཞིང་ནས་སངས་རྒྱས་ཀྱི་ཞིང་དུ་འགྲོ་སྟེ།
སེམས་ཅན་རྣམས་ཀྱང་ཡོངས་སུ་སྨིན་པར་བྱེད་དོ།
།སངས་རྒྱས་ཀྱི་ཞིང་[^1745K]ཡོངས་སུ་འཛིན་ཏོ།
།དེ་འགྲོ་བ་ལྔའི་འཁོར་བ་ན་[^1746K]འཁོར་ཡང་འཁོར་བའི་ལས་ཀྱི་རྣམ་པར་སྨིན་པས་གོས་པར་མི་འགྱུར་ཏེ།
འདི་ལྟ་སྟེ་དཔེར་ན་སྤྲུལ་པ་ནི་འགྲོ་བ་འམ་འོང་བའམ་སྡོད་པའམ་འདུག་པའམ་ཉལ་བར་བྱེད་ཀྱང་དེ་ལ་འགྲོ་བའམ་འོང་བའམ་སྡོད་པའམ་འདུག་པའམ་ཉལ་བ་ཡང་མི་དམིགས་ཏེ།
དེ་སེམས་ཅན་རྣམས་ཀྱི་དོན་ཡང་བྱེད་དོ།
།སེམས་ཅན་དང་སེམས་ཅན་དུ་[^1747K]གདགས་པ་ཡང་མི་དམིགས་སོ།།
།།བམ་པོ་དྲུག་ཅུ་ལྔ་པ།
རབ་འབྱོར་འདི་ལྟ་སྟེ་དཔེར་ན།
དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཤིན་ཏུ་ཞི་བ་ཞེས་བྱ་བ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་ནས་ཆོས་ཀྱི་འཁོར་ལོ་བསྐོར་ཏེ་སེམས་ཅན་ཚད་མེད་པ་ཐེག་པ་གཉིས་ཀྱིས་ཡོངས་སུ་མྱ་ངན་ལས་འདས་ཀྱང་གང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ལུང་བསྟན་པར་བྱ་བའི་བྱང་ཆུབ་སེམས་དཔའ་དེ་ལྟ་བུ་གང་ཡང་མ་གཟིགས་ནས་དེས་ཚེའི་[^1748K]འདུ་བྱེད་སྤངས་ནས་སྤྲུལ་པ་སྤྲུལ་པ་མཛད་དེ།
ཕུང་པོ་མ་ལུས་པའི་མྱ་ངན་ལས་འདས་པའི་དབྱིངས་སུ་ཡོངས་སུ་མྱ་ངན་ལས་འདས་སོ།
།རབ་འབྱོར་དེ་ལྟར་སྤྲུལ་པ་དེས་བསྐལ་པ་གཅིག་ལོན་ནས་བྱང་ཆུབ་སེམས་དཔའ་སེམས་དཔའ་ཆེན་པོ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ལུང་བསྟན་ཏེ་ཡོངས་སུ་མྱ་ངན་ལས་འདས་པར་གྱུར་ཏོ།
།ཡོངས་སུ་མྱ་ངན་ལས་འདས་པར་གྱུར་པ་དེའི་གཟུགས་སམ།
ཚོར་བའམ།
འདུ་ཤེས་སམ།
འདུ་བྱེད་དམ།
རྣམ་པར་ཤེས་པའམ།
དངོས་པོ་གང་ཡང་དམིགས་སུ་མེད་དོ།
།རབ་འབྱོར་དེ་བཞིན་དུ་བྱང་ཆུབ་སེམས་དཔའ་སེམས་དཔའ་ཆེན་པོ་ཡང་སེམས་ཅན་ནམ་སེམས་ཅན་དུ་གདགས་པར་མི་དམིགས་ལ་སེམས་ཅན་རྣམས་ཀྱི་དོན་ཀྱང་བྱེད་དོ།
།རབ་འབྱོར་དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
མཚན་ཉིད་མེད་པའི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་བྱེད་དོ།
།དེ་ཡོངས་སུ་རྫོགས་པས་མཚན་ཉིད་མེད་པའི་ཆོས་ཐམས་ཅད་ཁོང་དུ་[^1749K]ཆུད་པར་ཤེས་སོ།
།རབ་འབྱོར་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
རྨི་ལམ་ལྟ་བུའི་ཉེ་བར་ལེན་པའི་ཕུང་པོ་ལྔ་ལ་གནས།
སྒྲ་བརྙན་ལྟ་བུ་དང་།
མིག་ཡོར་ལྟ་བུ་དང་།
སྒྱུ་མ་ལྟ་བུ་དང་།
སྨིག་རྒྱུ་ལྟ་བུ་དང་།
སྤྲུལ་པ་ལྟ་བུའི་ཉེ་བར་ལེན་པའི་ཕུང་པོ་ལྔ་ལ་གནས་ཏེ།
མཚན་ཉིད་མེད་པའི་བཟོད་པའི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་བྱེད་དོ།
།རབ་འབྱོར་གྱིས་གསོལ་པ།
བཅོམ་ལྡན་འདས་ཇི་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་མཚན་ཉིད་མེད་པའི་ཉེ་བར་ལེན་པའི་ཕུང་པོ་ལྔ་པོ་རྣམས་ལ་གནས་ནས་བཟོད་པའི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་བགྱིད་པ་ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་བཟོད་པ་གཉིས་ཀྱིས་[^1750K]བཟོད་པའི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་བྱེད་དེ།
གཉིས་གང་ཞེ་ན།
ཉམས་སུ་ལེན་པའི་བཟོད་པ་དང་།
ཆོས་ཁོང་དུ་ཆུད་པའི་བཟོད་པའོ།
།དེ་ལ་ཉམས་སུ་ལེན་པའི་བཟོད་པ་གང་ཞེ་ན།
སེམས་དང་པོ་བསྐྱེད་པ་ནས་ཉེ་བར་བཟུང་སྟེ།
སྙིང་པོ་བྱང་ཆུབ་ལ་འདུག་གི་བར་དུ་བྱང་ཆུབ་སེམས་དཔའ་སེམས་དཔའ་ཆེན་པོའི་དྲུང་དུ་གལ་ཏེ་སེམས་ཅན་ཐམས་ཅད་ཡང་དང་ཡང་དུ་[^1751K]འོངས་ཤིང་གཤེ་བའམ་མི་སྙན་པར་བརྗོད་ཅིང་མ་ཀླས་པའི་ཚིག་བརླང་བར་[^1752K]ཟེར་བར་གྱུར་ཏམ།
རྡོ་དབྱུག་དང་མཚོན་ཆས་བརྡེགས་སམ་བཏབ་ཀྱང་དེ་ལ་བྱང་ཆུབ་སེམས་དཔའ་སེམས་དཔའ་ཆེན་པོ་བཟོད་པའི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་འདོད་པས།
སེམས་བསྐྱེད་པ་འགའ་ཙམ་ཡང་འཁྲུགས་པ་[^1753K]དང་ལྡན་པའམ།
གནོད་སེམས་དང་ལྡན་པ་བསྐྱེད་པར་མི་བྱ་སྟེ།
ཕྱིར་སེམས་ཅན་དེ་དག་ལ་ཀྱེ་མ་སེམས་ཅན་འདི་དག་ནི་ཉོན་མོངས་པའི་ནད་ཀྱིས་མནར་བ་སྟེ།
འདི་དག་ལ་བདག་གིས་[^1754K]སྡིག་ཏོའི་སེམས་མི་བསྐྱེད་ཀྱི།
འདི་ནི་བདག་ཉིད་ཀྱིས་ཕུང་པོ་དགྲར་གྱུར་པ་འདི་རྣམས་བླངས་པས་ལན་ཏོ་ཞེས་དེ་དག་ལ་ལྷག་པར་སྙིང་རྗེ་བསྐྱེད་པར་བྱའོ།
།བྱམས་པ་དང་ལྡན་ཏེ་སྙིང་རྗེ་བར་གྱུར་ནས་རྣམ་པ་དེ་ལྟར་རྟོགས་པ་དེ་[^1755K]ནི་ཉམས་སུ་ལེན་པའི་བཟོད་པ་ཞེས་བྱའོ།
།དེ་ལ་ཆོས་ཁོང་དུ་ཆུད་པའི་བཟོད་པ་གང་ཞེ་ན།
སེམས་ཅན་དེ་དག་ཀྱང་དོན་དམ་པར་དམིགས་སུ་མེད་ན།
བདག་ལ་གཤེ་བའམ།
མི་སྙན་པར་བརྗོད་པའམ།
མ་ཀླས་པའི་ཚིག་བརླང་པོ་ཟེར་བའམ།
རྡོ་དབྱུག་གིས་[^1756K]བརྡེག་ཅིང་མཚོན་འདེབས་པ་ལྟ་བུ་ཞིག་ཡོད་དེ།
འདུ་བྱེད་ཐམས་ཅད་ནི་སྒྱུ་མ་ལྟ་བུ་གསོབ་གསོག་རག་ལས་པ་ནམ་མཁའ་ལྟ་བུ།
བདག་དང་སེམས་ཅན་དང་སྲོག་དང་།
འགྲོ་བ་དང་།
གསོ་བ་དང་།
སྐྱེས་བུ་དང་།
གང་ཟག་དང་།
ཤེད་ཅན་དང་།
ཤེད་བདག་དང་བྲལ་བ་སྟེ།
རྣམ་པར་རྟོག་པ་དེ་དག་ཐམས་ཅད་ནི་ཡོངས་སུ་རྟོག་པ་ལས་བྱུང་བ་ཡིན་ན།
བདག་ལ་གཤེ་བ་དང་།
མི་སྙན་པར་བརྗོད་པ་དང་།
མ་ཀླས་པའི་ཚིག་བརླང་པོ་ཟེར་བ་དང་།
རྡོ་དབྱུག་གིས་བརྡེག་[^1757K]ཅིང་མཚོན་འདེབས་པ་ལྟ་བུ་ཞིག་ཡོད་དེ།
བདག་གིས་ངོ་བོ་ཉིད་སྟོང་པ་ཉིད་དང་།
དོན་དམ་པ་སྟོང་པ་ཉིད་ཉེ་བར་བཟུང་སྟེ།
དེ་ལྟར་རྣམ་པར་བརྟག་པར་མི་བྱའོ་ཞེས་བྱ་བ་འདི་ནི་ཆོས་ཁོང་དུ་ཆུད་པའི་བཟོད་པ་ཞེས་བྱ་སྟེ།
དེ་དེ་ལྟར་ཡོངས་སུ་རྟོག་ཅིང་བཟོད་པའི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་བྱེད་དེ།
དེ་བཟོད་པའི་ཕ་རོལ་ཏུ་ཕྱིན་པ་ཡོངས་སུ་རྫོགས་པ་དེས་མི་སྐྱེ་བའི་ཆོས་ལ་བཟོད་པ་ཐོབ་པའོ།
།རབ་འབྱོར་གྱིས་གསོལ་པ།
བཅོམ་ལྡན་འདས་མི་སྐྱེ་བའི་ཆོས་ལ་བཟོད་པ་ཐོབ་པ་ཞེས་བགྱི་བ་ནི་གང་ལགས།
དེ་ལ་སྤངས་པ་ནི་ཅི་མཆིས་ཡེ་ཤེས་ནི་ཅི་མཆིས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་ཆོས་གང་ལ་ཡང་[^1758K]རྡུལ་ཙམ་ཡང་སྐྱེ་བ་མེད་པ་དེ་ནི་མི་སྐྱེ་བའོ།
།དེ་གང་གིས་ཤེས་པ་དེ་[^1759K]ནི་བཟོད་པ་ཞེས་བྱ་བ་སྟེ།
ཤེས་པ་དེས་མི་སྐྱེ་བའི་ཆོས་ལ་བཟོད་པ་འཐོབ་པོ།
།གསོལ་པ།
བཅོམ་ལྡན་འདས་ཉན་ཐོས་རྣམས་དང་།
རང་སངས་རྒྱས་རྣམས་ཀྱི་[^1760K]མི་སྐྱེ་བའི་ཆོས་ལ་བཟོད་པ་གང་ལགས་པ་དང་།
བྱང་ཆུབ་སེམས་དཔའ་སེམས་དཔའ་ཆེན་པོའི་མི་སྐྱེ་བའི་ཆོས་ལ་བཟོད་པ་གང་ལགས་པའི་བཟོད་པ་དེ་དག་ལ་བྱེ་བྲག་ཏུ་བགྱི་བ་ཅི་མཆིས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་རྒྱུན་དུ་ཞུགས་པའི་ཤེས་པ་གང་ཡིན་པ་དང་།
སྤོང་བ་གང་ཡིན་པ་དེ་ནི་བྱང་ཆུབ་སེམས་དཔའ་སེམས་དཔའ་ཆེན་པོའི་བཟོད་པའོ།
།ལན་ཅིག་ཕྱིར་འོང་བའི་ཤེས་པ་གང་ཡིན་པ་དང་སྤོང་བ་གང་ཡིན་པ་དེ་ནི་བྱང་ཆུབ་སེམས་དཔའ་སེམས་དཔའ་ཆེན་པོའི་བཟོད་པའོ།
།ཕྱིར་མི་འོང་བའི་ཤེས་པ་གང་ཡིན་པ་དང་སྤོང་བ་གང་ཡིན་པ་དེ་ནི་བྱང་ཆུབ་སེམས་དཔའ་སེམས་དཔའ་ཆེན་པོའི་བཟོད་པའོ།
།དགྲ་བཅོམ་པའི་ཤེས་པ་གང་ཡིན་པ་དང་།
སྤོང་བ་གང་ཡིན་པ་དེ་ནི་བྱང་ཆུབ་སེམས་དཔའ་སེམས་དཔའ་ཆེན་པོའི་བཟོད་པའོ།
།རང་སངས་རྒྱས་ཀྱི་ཤེས་པ་གང་ཡིན་པ་དང་།
སྤོང་བ་གང་ཡིན་པ་དེ་ནི་བྱང་ཆུབ་སེམས་དཔའ་སེམས་དཔའ་ཆེན་པོའི་བཟོད་པ་སྟེ།
རབ་འབྱོར་དེ་ནི་ཉན་ཐོས་དང་།
རང་སངས་རྒྱས་ཀྱི་བཟོད་པ་དང་།
བྱང་ཆུབ་སེམས་དཔའི་བཟོད་པའི་བྱེ་བྲག་ཡིན་ནོ།
།རབ་འབྱོར་བྱང་ཆུབ་སེམས་དཔའ་སེམས་དཔའ་ཆེན་པོ་དེ་ནི་བཟོད་པ་དེ་ལྟ་བུ་དང་ལྡན་པས་ཉན་ཐོས་དང་རང་སངས་རྒྱས་དེ་དག་ཐམས་ཅད་ཟིལ་གྱིས་གནོན་ཏེ།
དེ་རྣམ་པར་སྨིན་པ་ལས་བྱུང་བའི་མི་སྐྱེ་བའི་ཆོས་གྱི་(ཀྱི་)བཟོད་པ་ལ་གནས་ཏེ།
བྱང་ཆུབ་སེམས་དཔའི་ལམ་ལ་སྤྱོད་ཅིང་ལམ་གྱི་རྣམ་པ་[^1761K]ཤེས་པ་ཉིད་ཡོངས་སུ་རྫོགས་པར་བྱེད་དེ།
དེ་ཡོངས་སུ་རྫོགས་པས་བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པའི་ཏིང་ངེ་འཛིན་རྣམས་དང་མི་འབྲལ་བ་ཡིན།
དེ་མངོན་པར་ཤེས་པ་རྣམས་དང་མི་འབྲལ་བ་ཡིན།
དེ་མངོན་པར་ཤེས་པ་རྣམས་དང་མི་འབྲལ་བས་སེམས་ཅན་རྣམས་ཡོངས་སུ་སྨིན་པར་བྱེད་པ་ཡིན།
སངས་རྒྱས་ཀྱི་ཞིང་ཡོངས་སུ་རྫོགས་པར་[^1762K]བྱེད་པ་ཡིན།
དེ་སེམས་ཅན་རྣམས་ཡོངས་སུ་སྨིན་པར་བྱས།
སངས་རྒྱས་ཀྱི་ཞིང་ཡོངས་སུ་དག་པར་བྱས་ནས།
སྐད་ཅིག་གཅིག་དང་ལྡན་པའི་ཤེས་རབ་ཀྱིས་རྣམ་པ་ཐམས་ཅད་མཁྱེན་པ་ཉིད་ཐོབ་པར་བྱེད་དེ།
རབ་འབྱོར་དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
མཚན་ཉིད་མེད་པའི་བཟོད་པའི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་བྱེད་དོ།
།རབ་འབྱོར་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
རྨི་ལམ་ལྟ་བུའི་ཉེ་བར་ལེན་པའི་ཕུང་པོ་ལྔ་ལ་གནས།
སྒྲ་བརྙན་ལྟ་བུ་དང་།
མིག་ཡོར་ལྟ་བུ་དང་།
སྒྱུ་མ་ལྟ་བུ་དང་།
སྤྲུལ་པ་ལྟ་བུའི་ཉེ་བར་ལེན་པའི་ཕུང་པོ་ལྔ་ལ་གནས་ཤིང་མཚན་མ་མེད་པའི་[^1763K]ལུས་དང་སེམས་ཀྱི་བརྩོན་འགྲུས་རྩོམ་མོ།
།རབ་འབྱོར་གྱིས་གསོལ་པ།
བཅོམ་ལྡན་འདས་ཇི་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་མཚན་ཉིད་མེད་པའི་ཉེ་བར་ལེན་པའི་ཕུང་པོ་ལྔ་པོ་རྣམས་ལ་གནས་ནས་བརྩོན་འགྲུས་ཀྱི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་བགྱིད་པ་ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་ནི་ལུས་དང་སེམས་ཀྱི་བརྩོན་འགྲུས་རྩོམ་པར་བྱེད་དོ།
།དེ་ལུས་ཀྱི་བརྩོན་འགྲུས་ཀྱིས་རྫུ་འཕྲུལ་མངོན་པར་བསྒྲུབས་ཏེ་ཕྱོགས་དང་ཕྱོགས་མཚམས་ཐམས་ཅད་ཀྱི་འཇིག་རྟེན་གྱི་ཁམས་དག་ཏུ་སོང་ནས།
སངས་རྒྱས་བཅོམ་ལྡན་འདས་རྣམས་ལ་བསྙེན་བཀུར་བྱེད་ཅིང་སེམས་ཅན་རྣམས་ཀྱི་དོན་བྱེད་དོ།
།སངས་རྒྱས་ཀྱི་ཞིང་ཡོངས་སུ་དག་པར་བྱེད་དོ།
།དེ་ལུས་ཀྱི་བརྩོན་འགྲུས་དེས་སེམས་ཅན་རྣམས་ཡོངས་སུ་སྨིན་པར་བྱས་ནས་ཐེག་པ་གསུམ་ལ་འཛུད་ཅིང་འདུལ་ལ་རབ་ཏུ་འགོད་དོ།
།རབ་འབྱོར་དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
མཚན་ཉིད་མེད་པའི་བརྩོན་འགྲུས་ཀྱི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་བྱེད་དོ།
།དེ་སེམས་ཀྱི་བརྩོན་འགྲུས་ཟག་པ་མེད་པ་ལམ་གྱི་ཡན་ལག་ཏུ་གྱུར་པ་ལམ་གྱི་ཁོངས་སུ་ཆུད་པས་བརྩོན་འགྲུས་ཀྱི་ཕ་རོལ་ཏུ་ཕྱིན་པ་གང་དུ་དགེ་བའི་ཆོས་འདི་ལྟ་སྟེ།
དྲན་པ་ཉེ་བར་གཞག་པ་བཞི་དང་།
ཡང་དག་པར་སྤོང་བ་བཞི་དང་།
རྫུ་འཕྲུལ་གྱི་རྐང་པ་བཞི་དང་།
དབང་པོ་ལྔ་དང་།
སྟོབས་ལྔ་དང་།
བྱང་ཆུབ་ཀྱི་ཡན་ལག་བདུན་དང་།
འཕགས་པའི་ལམ་ཡན་ལག་བརྒྱད་པ་དང་།
རྣམ་པར་ཐར་པའི་སྒོ་གསུམ་དང་།
བསམ་གཏན་བཞི་དང་།
ཚད་མེད་པ་བཞི་དང་།
གཟུགས་མེད་པའི་སྙོམས་པར་འཇུག་པ་བཞི་དང་།
རྣམ་པར་ཐར་པ་བརྒྱད་དང་།
མཐར་གྱིས་གནས་པའི་སྙོམས་པར་འཇུག་པ་དགུ་དང་།
དེ་བཞིན་གཤེགས་པའི་སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་ཁོངས་སུ་འདུས་པ།
ཡོངས་སུ་རྫོགས་པར་བྱེད་དོ།
།དེ་ལ་སྤྱོད་ཅིང་བྱང་ཆུབ་སེམས་དཔའ་སེམས་དཔའ་ཆེན་པོ་རྣམ་པ་ཐམས་ཅད་མཁྱེན་པ་ཉིད་ཡོངས་སུ་རྫོགས་པར་བྱེད་དོ[^1764K]།
།དེ་ཡོངས་སུ་རྫོགས་པར་བྱས་པས་བག་ཆགས་ཀྱི་མཚམས་སྦྱོར་བ་ཐམས་ཅད་སྤངས་པར་འགྱུར་རོ།
།བག་ཆགས་ཀྱི་མཚམས་སྦྱོར་བ་ཐམས་ཅད་སྤངས་ནས་མཚན་ཕུན་སུམ་ཚོགས་པ་ཐམས་ཅད་ཡོངས་སུ་རྫོགས་པར་བྱེད་དོ།
།མཚན་ཕུན་སུམ་ཚོགས་པ་ཡོངས་སུ་རྫོགས་ནས་ཀུན་ནས་སྣང་བ་ཐོབ་པར་བྱེད་དོ།
།ཀུན་ནས་སྣང་བ་ཐོབ་པར་བྱས་ནས་ཆོས་ཀྱི་འཁོར་ལོ་རྣམ་པ་བཅུ་གཉིས་ལན་གསུམ་དུ་བཟླས་པ་བསྐོར་བར་འགྱུར་རོ།
།དེ་བསྐོར་བས་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་རྣམ་པ་དྲུག་ཏུ་གཡོ་བ་དང་།
རབ་ཏུ་གཡོ་བ་དང་།
ཀུན་ནས་གཡོ་བ་དང་།
འགུལ་བ་དང་།
རབ་ཏུ་འགུལ་བ་དང་།
ཀུན་ནས་འགུལ་བ་དང་།
ལྡེག་པ་དང་།
རབ་ཏུ་ལྡེག་པ་དང་།
ཀུན་ནས་ལྡེག་པར་འགྱུར་ཏེ།
སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཐམས་ཅད་ཀྱང་ཀྱང་[^1765K]སྣང་བ་ཆེན་པོས་རྒྱས་པར་གང་བར་འགྱུར་རོ།
།དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དེའི་སྒྲ་གང་དུ་བྱུང་ཞིང་དབྱངས་གྲག་པར་གྱུར་པའི་སྒྲ་དེ་[^1766K]སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཀྱི་སེམས་ཅན་གང་ཇི་སྙེད་ཀྱིས་ཐོས་པ་དེ་དག་ཐམས་ཅད་ཐེག་པ་གསུམ་ལ་ངེས་པར་འགྱུར་ཏེ།
རབ་འབྱོར་དེ་ལྟར་ཕན་པ་ཆེན་པོ་དང་ལྡན་པ་ནི་བྱང་ཆུབ་སེམས་དཔའ་སེམས་དཔའ་ཆེན་པོའི་བརྩོན་འགྲུས་ཀྱི་ཕ་རོལ་ཏུ་ཕྱིན་པ་སྟེ།
བརྩོན་འགྲུས་ཀྱི་ཕ་རོལ་ཏུ་ཕྱིན་པ་དེ་ལ་གནས་ཏེ།
བྱང་ཆུབ་སེམས་དཔའ་སེམས་དཔའ་ཆེན་པོས་སངས་རྒྱས་ཀྱི་ཆོས་ཐམས་ཅད་ཡོངས་སུ་རྫོགས་པར་བྱེད་དོ།
།རྣམ་པ་ཐམས་ཅད་མཁྱེན་པ་ཉིད་ཐོབ་པར་བྱེད་དོ།
།རབ་འབྱོར་དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་མཚན་ཉིད་མེད་པའི་བརྩོན་འགྲུས་ཀྱི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་བྱེད་དོ།
།རབ་འབྱོར་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
རྨི་ལམ་ལྟ་བུའི་ཉེ་བར་ལེན་པའི་ཕུང་པོ་ལྔ་ལ་གནས།
སྒྲ་བརྙན་ལྟ་བུ་དང་།
མིག་ཡོར་ལྟ་བུ་དང་།
སྒྱུ་མ་ལྟ་བུ་དང་།
སྨིག་རྒྱུ་ལྟ་བུ་དང་།
སྤྲུལ་པ་ལྟ་བུའི་ཉེ་བར་ལེན་པའི་ཕུང་པོ་ལྔ་ལ་གནས་ཤིང་མཚན་ཉིད་མེད་པའི་བསམ་གཏན་གྱི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་བྱེད་དོ།
།རབ་འབྱོར་གྱིས་གསོལ་པ།
བཅོམ་ལྡན་འདས་ཇི་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་མཚན་ཉིད་མེད་པའི་ཉེ་བར་ལེན་པའི་ཕུང་པོ་ལྔ་པོ་རྣམས་ལ་གནས་ནས་བསམ་གཏན་གྱི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་བགྱིད་པ་ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པ་ན[^1767K]།
བསམ་གཏན་དང་པོ་ལ་ཉེ་བར་བསྒྲུབས་ཏེ་གནས་སོ།
།བསམ་གཏན་གཉིས་པ་དང་།
བསམ་གཏན་གསུམ་པ་དང་།
བསམ་གཏན་བཞི་པ་ལ་ཉེ་བར་བསྒྲུབས་ཏེ་གནས་སོ།
།བྱམས་པ་དང་།
སྙིང་རྗེ་དང་།
དགའ་བ་དང་།
བཏང་སྙོམས་ལ་ཉེ་བར་བསྒྲུབས་ཏེ་གནས་སོ།
།ནམ་མཁའ་མཐའ་ཡས་སྐྱེ་མཆེད་དང་།
རྣམ་ཤེས་མཐའ་ཡས་སྐྱེ་མཆེད་དང་།
ཅུང་ཟད་མེད་པའི་སྐྱེ་མཆེད་དང་།
འདུ་ཤེས་མེད་འདུ་ཤེས་མེད་མིན་སྐྱེ་མཆེད་ལ་ཉེ་བར་བསྒྲུབས་ཏེ་གནས་སོ།
།སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པའི་ཏིང་ངེ་འཛིན་སྒོམ་མོ།
།གློག་ལྟ་བུའི་ཏིང་ངེ་འཛིན་སྒོམ་མོ།
།ཡང་དག་པའི་ཏིང་ངེ་འཛིན་སྒོམ་མོ།
།རྡོ་རྗེ་ལྟ་བུའི་ཏིང་ངེ་འཛིན་སྒོམ་པར་བྱེད་དེ།
ཏིང་ངེ་འཛིན་དེ་ལ་གནས་ཤིང་དེ་བཞིན་གཤེགས་པའི་ཏིང་ངེ་འཛིན་མ་གཏོགས་པར་ཉན་ཐོས་དང་ཐུན་མོང་བའམ[^1768K]།
རང་སངས་རྒྱས་དང་ལྡན་པའི་ཏིང་ངེ་འཛིན་གང་ཇི་སྙེད་པ་དང་།
གཞན་ཡང་ཏིང་ངེ་འཛིན་དང་སྙོམས་པར་འཇུག་པའི་ཚོགས་གང་ཇི་སྙེད་པ་དེ་དག་ཐམས་ཅད་ལུས་ཀྱིས་[^1769K]ཁྱབ་པར་བྱས་ཤིང་ཉེ་བར་བསྒྲུབས་ཏེ་གནས་ཀྱང་ཏིང་ངེ་འཛིན་དེ་དག་དང་སྙོམས་པར་འཇུག་པའི་འབྲས་བུའི་རོ་མྱོང་བར་ཡང་[^1770K]མི་བྱེད་དོ།
།དེ་ཅིའི་ཕྱིར་ཞེ་ན།
དེ་ནི་འདི་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་དེས་ཏིང་ངེ་འཛིན་དེ་དག་གི་མཚན་ཉིད་མེད་པ་དང་།
དངོས་པོ་མེད་པའི་ངོ་བོ་ཉིད་དུ་ཤེས་པས་ན།མཚན་ཉིད་མེད་པའི་ཆོས་མཚན་ཉིད་མེད་པའི་ཆོས་ཀྱིས་[^1771K]རོ་མྱོང་བར་བྱེད་པ་[^1772K]ཡང་ག་ལ་འགྱུར་རོ།
།[^1773K]དངོས་པོ་མེད་པའི་ཆོས་ཀྱང་དངོས་པོ་མེད་པའི་ཆོས་ཀྱིས་[^1774K]རོ་མྱོང་བར་བྱེད་པར་ཡང་ག་ལ་འགྱུར་ཏེ།
དེ་རོ་མྱོང་བར་བྱེད་པ་མེད་པས་ཏིང་ངེ་འཛིན་དེ་དག་[^1776K]གིས་ཀྱང་གཟུགས་ཀྱི་ཁམས་སམ།
གཟུགས་མེད་པའི་ཁམས་སུ་སྐྱེ་བར་མི་འགྱུར་རོ།
།དེ་ཅིའི་ཕྱིར་ཞེ་ན།
འདི་ལྟར་དེས་ཁམས་དེ་ཉིད་ཀྱང་མི་དམིགས།
གང་སྙོམས་པར་འཇུག་པ་དང་།
གང་གིས་སྙོམས་པར་འཇུག་པ་དེ་ཡང་[^1777K]མི་དམིགས་སོ།
།དེ་མི་དམིགས་པས་མཚན་ཉིད་མེད་པའི་ཏིང་ངེ་འཛིན་གྱིས་[^1778K]ཕ་རོལ་ཏུ་ཕྱིན་པ་ཡོངས་སུ་རྫོགས་པར་བྱེད་དོ།
།ཏིང་ངེ་འཛིན་གྱི་ཕ་རོལ་ཏུ་ཕྱིན་པ་དེས་ཉན་ཐོས་དང་།
རང་སངས་རྒྱས་ཀྱིས་ལས་ཡོངས་སུ་འདའོ།
།རབ་འབྱོར་གྱིས་གསོལ་པ།
བཅོམ་ལྡན་འདས་ཇི་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་ཏིང་ངེ་འཛིན་གྱིས་[^1779K]ཕ་རོལ་ཏུ་ཕྱིན་པ་ཡོངས་སུ་རྫོགས་པར་བགྱིས་ཤིང་ཉན་ཐོས་དང་རང་སངས་རྒྱས་ཀྱི་ས་ལས་ཡོངས་སུ་འདའ་བ་ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་ནི་འདི་ལྟར་བྱང་ཆུབ་སེམས་དཔའ་སེམས་དཔའ་ཆེན་པོས་ནང་སྟོང་པ་ཉིད་ལ་ཤིན་ཏུ་བསླབས་པ་[^1780K]དང་།
ཕྱི་སྟོང་པ་ཉིད་དང་།
ཕྱི་ནང་སྟོང་པ་ཉིད་དང་།
དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་བར་ལ་ཤིན་ཏུ་བསླབས་པའི་[^1781K]ཕྱིར་ཏེ།
སྟོང་པ་ཉིད་འདི་དག་ལ་ནི་རྒྱུན་དུ་ཞུགས་པའི་འབྲས་བུའམ།
ལན་ཅིག་ཕྱིར་འོང་བའི་འབྲས་བུའམ།
ཕྱིར་མི་འོང་བའི་འབྲས་བུའམ།
དགྲ་བཅོམ་པ་ཉིད་དམ།
རང་བྱང་ཆུབ་བམ།
གང་ལ་གནས་པར་བྱ་བའི་ཆོས་དེ་ལྟ་བུ་གང་ཡང་མི་དམིགས་ཏེ།
རྣམ་པ་ཐམས་ཅད་མཁྱེན་པ་ཉིད་ཅེས་བྱ་བ་དེའང་སྟོང་པ་ཉིད་རྣམས་ཀྱིས་སྟོང་སྟེ།
སྟོང་པ་ཉིད་དེ་དག་གིས་བྱང་ཆུབ་སེམས་དཔའ་སེམས་དཔའ་ཆེན་པོ་ཉན་ཐོས་དང་རང་སངས་རྒྱས་ཀྱི་ས་ལས་ཡོངས་སུ་འདས་ནས་བྱང་ཆུབ་སེམས་དཔའི་སྐྱོན་མེད་པར་འཇུག་གོ།
།གསོལ་པ།
བཅོམ་ལྡན་འདས་བྱང་ཆུབ་སེམས་དཔའ་སེམས་དཔའ་ཆེན་པོའི་སྐྱོན་ནི་གང་ལགས།
སྐྱོན་མ་མཆིས་པ་དེ་གང་ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དམིགས་པ་ཐམས་ཅད་ནི་བྱང་ཆུབ་སེམས་དཔའ་སེམས་དཔའ་ཆེན་པོའི་སྐྱོན་ནོ།
།མི་དམིགས་པ་ཐམས་ཅད་ནི་སྐྱོན་མེད་པའོ།
།གསོལ་པ།
བཅོམ་ལྡན་འདས་དམིགས་པ་ནི་གང་ལགས།
མི་དམིགས་པ་ནི་གང་ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་གཟུགས་ནི་བྱང་ཆུབ་སེམས་དཔའ་སེམས་དཔའ་ཆེན་པོའི་དམིགས་པའོ།
།རབ་འབྱོར་ཚོར་བ་དང་།
འདུ་ཤེས་དང་།
འདུ་བྱེད་རྣམས་[^1782K]དང་།
རྣམ་པར་ཤེས་པ་ནི་བྱང་ཆུབ་སེམས་དཔའ་སེམས་དཔའ་ཆེན་པོའི་དམིགས་པའོ།
།མིག་དང་གཟུགས་ནི་བྱང་ཆུབ་སེམས་དཔའ་སེམས་དཔའ་ཆེན་པོའི་དམིགས་པའོ།
།རྣ་བ་དང་།
སྒྲ་དང་།
སྣ་དང་།
དྲི་དང་།
ལྕེ་དང་།
རོ་དང་།
ལུས་དང་།
རེག་བྱ་དང་།
ཡིད་དང་ཆོས་ནི་བྱང་ཆུབ་སེམས་དཔའ་སེམས་དཔའ་ཆེན་པོའི་དམིགས་པའོ།
།མིག་གི་རྣམ་པར་ཤེས་པ་དང་།
མིག་གི་འདུས་ཏེ་རེག་པ་དང་།
མིག་གི་འདུས་ཏེ་རེག་པའི་རྐྱེན་གྱིས་ཚོར་བ་ནི་དམིགས་པའོ།
།རྣ་བ་དང་།
སྣ་དང་།
ལྕེ་དང་།
ལུས་དང་།
ཡིད་ཀྱི་རྣམ་པར་ཤེས་པ་དང་།
ཡིད་ཀྱི་འདུས་ཏེ་རེག་པ་དང་།
ཡིད་ཀྱི་འདུས་ཏེ་རེག་པའི་རྐྱེན་གྱིས་ཚོར་བ་ནི་དམིགས་པའོ།
།སའི་ཁམས་དང་།
ཆུའི་ཁམས་དང་།
མེའི་ཁམས་དང་།
རླུང་གི་ཁམས་དང་།
ནམ་མཁའི་ཁམས་དང་།
རྣམ་པར་ཤེས་པའི་ཁམས་ནི་དམིགས་པའོ།
།མ་རིག་པ་དང་།
འདུ་བྱེད་དང་།
རྣམ་པར་ཤེས་པ་དང་།
མིང་དང་གཟུགས་དང་།
སྐྱེ་མཆེད་དྲུག་དང་།
རེག་པ་དང་།
ཚོར་བ་དང་།
སྲེད་པ་དང་།
ལེན་པ་དང་།
སྲིད་པ་དང་།
སྐྱེ་བ་དང་།
རྒ་ཤི་ནི་དམིགས་པའོ།
།ཕ་རོལ་ཏུ་ཕྱིན་པ་ཐམས་ཅད་དང་།
སྟོང་པ་ཉིད་ཐམས་ཅད་དང་།
བྱང་ཆུབ་ཀྱི་ཕྱོགས་ཀྱི་ཆོས་ཐམས་ཅད་དང་།
འཕགས་པའི་བདེན་པ་རྣམས་དང་།
བསམ་གཏན་རྣམས་དང་།
ཚད་མེད་པ་རྣམས་དང་།
གཟུགས་མེད་པའི་སྙོམས་པར་འཇུག་པ་རྣམས་དང་།
རྣམ་པར་ཐར་པ་བརྒྱད་དང་།
མཐར་གྱིས་གནས་པའི་སྙོམས་པར་འཇུག་པ་དགུ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་རྣམས་དང་།
ཏིང་ངེ་འཛིན་རྣམས་དང་།
གཟུངས་ཀྱི་སྒོ་རྣམས་དང་།
དེ་བཞིན་གཤེགས་པའི་སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་ནི་དམིགས་པའོ།
།རྣམ་པ་ཐམས་ཅད་མཁྱེན་པ་ཉིད་ཀྱི་བར་ནི་དམིགས་པ་སྟེ་སྐྱོན་ནོ།
།རབ་འབྱོར་སྐྱོན་མེད་པ་ནི་གང་ལ་གཟུགས་དང་།
ཚོར་བ་དང་།
འདུ་ཤེས་དང་།
འདུ་བྱེད་རྣམས་[^1783K]དང་།
རྣམ་པར་ཤེས་པ་དང་།
སྐྱེ་མཆེད་དང་།
ཁམས་དང་།
རྟེན་ཅིང་འབྲེལ་པར་འབྱུང་བ་དང་།
ཕ་རོལ་ཏུ་ཕྱིན་པ་ཐམས་ཅད་དང་།
སྟོང་པ་ཉིད་ཐམས་ཅད་དང་།
བྱང་ཆུབ་ཀྱི་ཕྱོགས་ཀྱི་ཆོས་རྣམས་དང་།
འཕགས་པའི་བདེན་པ་རྣམས་དང་།
བསམ་གཏན་རྣམས་དང་།
ཚད་མེད་པ་རྣམས་དང་།
གཟུགས་མེད་པའི་སྙོམས་པར་འཇུག་པ་རྣམས་དང་།
རྣམ་པར་ཐར་པ་བརྒྱད་དང་།
མཐར་གྱིས་གནས་པའི་སྙོམས་པར་འཇུག་པ་དགུ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་རྣམས་[^1784K]དང་།
ཏིང་ངེ་འཛིན་རྣམས་དང་།
གཟུངས་ཀྱི་སྒོ་རྣམས་དང་།
དེ་བཞིན་གཤེགས་པའི་སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་དང་།
རྣམ་པ་ཐམས་ཅད་མཁྱེན་པ་ཉིད་ཀྱི་བར་དང་།
ཆོས་དེ་དག་གིས་[^1785K]བརྗོད་པ་ཡང་དམིགས་སུ་མེད་པའོ།
།དེ་ཅིའི་ཕྱིར་ཞེ་ན།
རབ་འབྱོར་དེ་ནི་འདི་ལྟར་གཟུགས་ལ་རང་བཞིན་མེད་དེ།
གང་ལ་རང་བཞིན་མེད་པ་དེ་ནི་བརྗོད་དུ་མེད་པའོ།
།ཚོར་བ་དང་།
འདུ་ཤེས་དང་།
འདུ་བྱེད་དང་།
རྣམ་པར་ཤེས་པ་ལ་རང་བཞིན་མེད་དེ།
གང་ལ་རང་བཞིན་མེད་པ་དེ་ནི་བརྗོད་དུ་མེད་པའོ།
།སྐྱེ་མཆེད་དང་།
ཁམས་དང་།
རྟེན་ཅིང་འབྲེལ་པར་འབྱུང་བ་ལ་རང་བཞིན་མེད་དེ།
གང་ལ་རང་བཞིན་མེད་པ་དེ་ནི་བརྗོད་དུ་མེད་པའོ།
།ཕ་རོལ་ཏུ་ཕྱིན་པ་ཐམས་ཅད་དང་།
སྟོང་པ་ཉིད་ཐམས་ཅད་དང་།
བྱང་ཆུབ་ཀྱི་ཕྱོགས་ཀྱི་ཆོས་རྣམས་[^1786K]ལ་རང་བཞིན་མེད་དེ།
གང་ལ་རང་བཞིན་མེད་པ་དེ་ནི་བརྗོད་དུ་མེད་པའོ།
།འཕགས་པའི་བདེན་པ་རྣམས་དང་།
བསམ་གཏན་རྣམས་དང་།
ཚད་མེད་པ་རྣམས་དང་།
གཟུགས་མེད་པའི་སྙོམས་པར་འཇུག་པ་རྣམས་དང་།
རྣམ་པར་ཐར་པ་བརྒྱད་དང་།
མཐར་གྱིས་གནས་པའི་སྙོམས་པར་འཇུག་པ་དགུ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་རྣམས་དང་།
ཏིང་ངེ་འཛིན་རྣམས་[^1787K]དང་།
གཟུངས་ཀྱི་སྒོ་རྣམས་ལ་རང་བཞིན་མེད་དེ[^1788K]།
གང་ལ་རང་བཞིན་མེད་པ་དེ་ནི་བརྗོད་དུ་མེད་པའོ།
།དེ་བཞིན་གཤེགས་པའི་སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་ལ་རང་བཞིན་མེད་དེ།
གང་ལ་རང་བཞིན་མེད་པ་དེ་ནི་བརྗོད་དུ་མེད་པའོ།
།རྣམ་པ་ཐམས་ཅད་མཁྱེན་པ་ཉིད་ཀྱི་བར་ལ་རང་བཞིན་མེད་དེ།
གང་ལ་རང་བཞིན་མེད་པ་དེ་ནི་བརྗོད་དུ་མེད་པའོ།
།རབ་འབྱོར་འདི་ནི་བྱང་ཆུབ་སེམས་དཔའ་སེམས་དཔའ་ཆེན་པོའི་སྐྱོན་མེད་པ་སྟེ།
བྱང་ཆུབ་སེམས་དཔའ་སེམས་དཔའ་ཆེན་པོ་སྐྱོན་མེད་པར་ཞུགས་པ།
ཏིང་ངེ་འཛིན་དང་།
སྙོམས་པར་འཇུག་པ་ཐམས་ཅད་ཡོངས་སུ་རྫོགས་པར་བྱེད་པ་དེ་[^1789K]ནི་ཏིང་ངེ་འཛིན་དང་སྙོམས་པར་འཇུག་པའི་དབང་གིས་ཀྱང་[^1790K]མི་སྐྱེ་ན་འདོད་ཆགས་སམ།
ཞེ་སྡང་ངམ།
གཏི་མུག་གིས་[^1791K]སྐྱེ་བར་འགྱུར་ཞིང་དེ་ལ་གནས་ཏེ།
དེ་ལ་ལས་མངོན་པར་འདུ་བྱེད་པ་དང་།
ལས་དེ་མངོན་པར་འདུ་བྱས་པས་འགྲོ་བ་ལྔའི་འཁོར་བར་ལྟུང་བར་འགྱུར་བ་[^1792K]ལྟ་ཅི་སྨོས་ཏེ།
དེ་ནི་གནས་མེད་དོ།
།གཞན་དུ་ན་སྒྱུ་མ་ལྟ་བུའི་ཆོས་རྣམས་ལ་གནས་ཤིང་སེམས་ཅན་ཐམས་ཅད་ཀྱི་དོན་བྱེད་དེ།
སེམས་ཅན་ནམ་སྒྱུ་དམིགས་པ་[^1793K]མེད་དོ།
།དེ་སེམས་ཅན་དང་སྒྱུ་མར་མི་དམིགས་པས་སེམས་ཅན་རྣམས་ཡོངས་སུ་སྨིན་པར་བྱེད་ཅིང་སངས་རྒྱས་ཀྱི་ཞིང་ཡོངས་སུ་འཛིན་ཏོ།
།རབ་འབྱོར་དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
ཏིང་ངེ་འཛིན་གྱི་ཕ་རོལ་ཏུ་ཕྱིན་པ་ཡོངས་སུ་[^1794K]རྫོགས་པར་བྱས་ནས་ཆོས་ཀྱི་འཁོར་ལོ་བསྐོར་བའི་བར་དུ་སྟེ།
མི་དམིགས་པའི་འཁོར་ལོ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པའི་འཁོར་ལོ་བསྐོར་རོ།
།རབ་འབྱོར་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
ཆོས་ཐམས་ཅད་རྨི་ལམ་ལྟ་བུར་ཡོངས་སུ་ཤེས་སོ།
།ཆོས་ཐམས་ཅད་སྒྲ་བརྙན་ལྟ་བུ་དང་།
མིག་ཡོར་ལྟ་བུ་དང་།
སྒྱུ་མ་ལྟ་བུ་དང་།
སྨིག་རྒྱུ་ལྟ་བུ་དང་།
སྤྲུལ་པ་ལྟ་བུར་[^1795K]ཡོངས་སུ་ཤེས་སོ་ཞེས་བྱ་བ་ནི་ཆོས་ཐམས་ཅད་མཚན་མ་མེད་པར་སྐད་ཅིག་མ་གཅིག་གིས་མངོན་པར་རྟོགས་པའི་མཚན་ཉིད་ཅན་གྱི་སེམས་ཀྱི་སྐད་ཅིག་གིས་མངོན་པར་[^1796K]རྟོགས་པ་སྟེ་གསུམ་པའོ།།
།།དེ་ནས་ཚེ་དང་ལྡན་པ་རབ་འབྱོར་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ།
།བཅོམ་ལྡན་འདས་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
ཇི་ལྟར་ན་ཆོས་ཐམས་ཅད་རྨི་ལམ་ལྟ་བུར་ཡང་དག་པ་ཇི་ལྟ་བ་བཞིན་དུ་ཡོངས་སུ་འཚལ་བ་ལགས།
ཇི་ལྟར་ན་ཆོས་ཐམས་ཅད་སྒྲ་བརྙན་ལྟ་བུ་དང་།
མིག་ཡོར་ལྟ་བུ་དང་།
སྒྱུ་མ་ལྟ་བུ་དང་།
སྨིག་རྒྱུ་ལྟ་བུ་དང་།
སྤྲུལ་པ་ལྟ་བུར་ཡང་དག་པ་ཇི་ལྟ་བ་བཞིན་དུ་ཡོངས་སུ་འཚལ་བ་ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
རྨི་ལམ་མི་མཐོང་ངོ་།
།རྨི་ལམ་མཐོང་བ་མི་མཐོང་མཐོང་ངོ[^1797K]།
།སྒྲ་བརྙན་[^1798K]མི་ཐོས་སོ།
།སྒྲ་བརྙན་ཉན་པ་མི་ཐོས་སོ[^1799K]མིག་ཡོར་མི་མཐོང་ངོ་།
།མིག་ཡོར་མཐོང་བ་མི་མཐོང་ངོ་།
།སྒྱུ་མ་མི་མཐོང་ངོ་།
།སྒྱུ་མ་མཐོང་བ་མི་མཐོང་ངོ་།
།སྨིག་རྒྱུ་མི་མཐོང་ངོ་།
།སྨིག་རྒྱུ་མཐོང་བ་མི་མཐོང་ངོ་།
།སྤྲུལ་པ་མི་མཐོང་ངོ་།
།སྤྲུལ་པ་མཐོང་བ་མི་མཐོང་ངོ་།
།དེ་ཅིའི་ཕྱིར་ཞེ་ན།
འདི་ལྟར་བྱིས་པ་སོ་སོའི་སྐྱེ་བོ་རྣམས་ཀྱི་རྨི་ལམ་ནི་ཕྱིན་ཅི་ལོག་གོ།
།སྒྲ་བརྙན་ནི་ཕྱིན་ཅི་ལོག་གོ།
།མིག་ཡོར་ནི་ཕྱིན་[^1800K]ཅི་ལོག་གོ།
།སྒྱུ་མ་ནི་ཕྱིན་ཅི་ལོག་གོ།
།སྨིག་རྒྱུ་ནི་ཕྱིན་ཅི་ལོག་གོ།
།སྤྲུལ་པ་ནི་ཕྱིན་ཅི་ལོག་གོ།
།དགྲ་བཅོམ་པ་ནི་རྨི་ལམ་མི་མཐོང་ངོ་།
།རྨི་ལམ་མཐོང་བ་མི་མཐོང་ངོ་།
།སྒྲ་བརྙན་མི་ཐོས་སོ།
།སྒྲ་བརྙན་ཉན་པ་མི་ཐོས་སོ།
།མིག་ཡོར་མི་མཐོང་ངོ་།
།མིག་ཡོར་མཐོང་བ་མི་མཐོང་ངོ་།
།སྒྱུ་མ་མི་མཐོང་ངོ་།
།སྒྱུ་མ་མཐོང་བ་མི་མཐོང་ངོ་།
།སྨིག་རྒྱུ་མི་མཐོང་ངོ་།
།སྨིག་རྒྱུ་མཐོང་བ་མི་མཐོང་ངོ་།
།སྤྲུལ་པ་མི་མཐོང་ངོ་།
།སྤྲུལ་པ་མཐོང་བ་མི་མཐོང་ངོ་།
།རང་སངས་རྒྱས་ཀྱི་བར་དང་།
བྱང་ཆུབ་སེམས་དཔའ་དང་།
དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ནི་རྨི་ལམ་མི་གཟིགས་སོ།
།རྨི་ལམ་མཐོང་བ་མི་གཟིགས་སོ།
།སྒྲ་བརྙན་མི་གསན་ཏོ།
།སྒྲ་བརྙན་ཉན་པ་མི་གཟིགས་སོ།
།མིག་ཡོར་མི་གཟིགས་སོ།
།མིག་ཡོར་མཐོང་བ་མི་གཟིགས་སོ།
།སྒྱུ་མ་མི་གཟིགས་སོ།
།སྒྱུ་མ་མཐོང་བ་མི་གཟིགས་སོ།
།སྨིག་རྒྱུ་མི་གཟིགས་སོ།
།སྨིག་རྒྱུ་མཐོང་བ་མི་གཟིགས་སོ།
།སྤྲུལ་པ་མི་གཟིགས་སོ།
།སྤྲུལ་པ་མཐོང་བ་མི་གཟིགས་སོ།
།དེ་ཅིའི་ཕྱིར་ཞེ་ན།
འདི་ལྟར་ཡང་དག་པ་མ་ཡིན་པས་ཆོས་ཐམས་ཅད་ནི་དངོས་པོ་མེད་པའི་ངོ་བོ་ཉིད་དེ།
ཡོངས་སུ་མྱ་ངན་ལས་འདས་པ་དང་མཉམ་པ་སྟེ་ཡང་དག་པ་མ་ཡིན་པའི་ཕྱིར་ཆོས་ཐམས་ཅད་ཡོངས་སུ་གྲུབ་པ་མེད་ན།
དེ་ལ་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
དངོས་པོའི་འདུ་ཤེས་སམ།
ཡོངས་སུ་གྲུབ་པའི་འདུ་ཤེས་སམ།
ཡང་དག་པའི་འདུ་ཤེས་སུ་འགྱུར་བ་ལྟ་ག་ལ་ཡོད་དེ།
དེ་ནི་གནས་མེད་དོ།
།དེ་ཅིའི་ཕྱིར་ཞེ་ན།
གལ་ཏེ་ཆོས་ལ་ལ་ཞིག་གི་ངོ་བོ་ཉིད་དམ།
ཡོངས་སུ་གྲུབ་པའམ།
ཡང་དག་པར་གྱུར་པ་ཞིག་དམིགས་ན་ནི་ཤེས་རབ་ཀྱི་ཕ་རོལ་ཏུ་ཕྱིན་པར་ཡང་[^1801K]མི་འགྱུར་ཏེ།
བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་དེ་ལྟར་སྤྱོད་པ་ན།
གཟུགས་ལ་ཆགས་པ་མེད་དོ།
།ཚོར་བ་དང་།
འདུ་ཤེས་དང་།
འདུ་བྱེད་རྣམས་དང[^1802K]།
རྣམ་པར་ཤེས་པ་ལ་ཆགས་པ་མེད་དོ།
།ཁམས་དང་།
སྐྱེ་མཆེད་དང་།
རྟེན་ཅིང་འབྲེལ་པར་འབྱུང་བ་ལ་ཆགས་པ་མེད་དོ།
།འདོད་པའི་ཁམས་ལ་ཆགས་པ་མེད་དོ།
།གཟུགས་ཀྱི་ཁམས་ལ་ཆགས་པ་མེད་དོ།
།[^1803K]གཟུགས་མེད་པའི་ཁམས་ལ་ཆགས་པ་མེད་དོ།
།སྦྱིན་པའི་ཕ་རོལ་ཏུ་ཕྱིན་པ་ལ་ཆགས་པ་མེད་དོ།
།ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་།
བཟོད་པའི་ཕ་རོལ་ཏུ་ཕྱིན་པ་དང་།
བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་།
བསམ་གཏན་གྱི་ཕ་རོལ་ཏུ་ཕྱིན་པ་དང་།
ཤེས་རབ་ཀྱི་ཕ་རོལ་ཏུ་ཕྱིན་པ་ལ་ཆགས་པ་མེད་དོ།
།ནང་སྟོང་པ་ཉིད་ལ་ཆགས་པ་མེད་དོ།
།དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་བར་ལ་ཆགས་པ་མེད་དོ།
།བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་ལ་ཆགས་པ་མེད་དོ།
།འཕགས་པའི་བདེན་པ་རྣམས་དང་།
བསམ་གཏན་རྣམས་དང་།
ཚད་མེད་པ་རྣམས་དང་།
གཟུགས་མེད་པའི་སྙོམས་པར་འཇུག་པ་རྣམས་དང་།
རྣམ་པར་ཐར་པ་བརྒྱད་དང་།
མཐར་གྱིས་གནས་པའི་སྙོམས་པར་འཇུག་པ་དགུ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་རྣམས་ལ་ཆགས་པ་མེད་དོ།
།ཏིང་ངེ་འཛིན་དང་།
གཟུངས་ཀྱི་སྒོ་རྣམས་ལ་ཆགས་པ་མེད་དོ།
།དེ་བཞིན་གཤེགས་པའི་སྟོབས་རྣམས་དང་།
མི་འཇིགས་པ་རྣམས་དང་།
སོ་སོ་ཡང་དག་པར་རིག་པ་རྣམས་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་རྣམས་ལ་ཆགས་པ་མེད་དོ།
།རྣམ་པ་ཐམས་ཅད་མཁྱེན་པ་ཉིད་ཀྱི་བར་ལ་ཆགས་པ་[^1804K]མེད་དོ།
།དེ་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ལ་གནས་ཤིང་ས་དང་པོ་ཡོངས་སུ་རྫོགས་པར་བྱེད་དོ[^1805K]།
།དེ་ལ་འདོད་པའི་འདོད་ཆགས་མི་བསྐྱེད་དོ།
།དེ་ཅིའི་ཕྱིར་ཞེ་ན།
དེ་ནི་འདི་ལྟར་དེས་ས་དེ་ཡང་མི་དམིགས་ན།
དེ་ལ་འདོད་པའི་འདོད་ཆགས་སྐྱེ་བར་ལྟ་ག་ལ་འགྱུར་ཏེ།
ཤེས་རབ་ཀྱི་ཕ་རོལ་ཏུ་ཕྱིན་པ་འདི་ལ་གནས་ཤིང་ས་གཉིས་པ་དང་།
ས་གསུམ་པ་དང་།
ས་བཞི་པ་དང་།
ས་ལྔ་པ་དང་།
ས་དྲུག་པ་དང་།
ས་བདུན་པ་དང་།
ས་བརྒྱད་པ་དང་།
ས་དགུ་པ་དང་།
ས་བཅུ་པ་ཡོངས་སུ་རྫོགས་པར་བྱེད་དེ།
དེ་ལ་འདོད་པའི་འདོད་ཆགས་མི་བསྐྱེད་དོ།
།དེ་ཅིའི་ཕྱིར་ཞེ་ན།
དེ་ནི་འདི་ལྟར་དེས་ས་དེ་ཡང་མི་དམིགས་ན།
དེ་ལ་འདོད་པའི་འདོད་ཆགས་བསྐྱེད་པར་[^1806K]ལྟ་ག་ལ་འགྱུར་ཏེ།
ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་ཅིང་ཤེས་རབ་ཀྱི་ཕ་རོལ་ཏུ་ཕྱིན་པ་དེ་ཡང་མི་དམིགས་སོ།
།དེ་མི་དམིགས་པའི་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
ཤེས་རབ་ཀྱི་ཕ་རོལ་ཏུ་ཕྱིན་པ་དེར་ཆོས་ཐམས་ཅད་ཀྱང་འདུས་པར་མཐོང་སྟེ།
ཆོས་དེ་དག་ཀྱང་མི་དམིགས་སོ།
།དེ་ཅིའི་ཕྱིར་ཞེ་ན།
དེ་ནི་འདི་ལྟར་ཆོས་དེ་དག་དང་ཤེས་རབ་ཀྱི་ཕ་རོལ་ཏུ་ཕྱིན་པ་དེ་ལ་གཉིས་སུ་མེད་དེ་གཉིས་སུ་བྱར་[^1807K]མེད་དོ།
།དེ་ཅིའི་ཕྱིར་ཞེ་ན།
དེ་ནི་འདི་ལྟར་ཆོས་དེ་དག་ནི་ཐ་དད་དུ་བྱ་བ་གང་ཡང་མེད་དོ།
།ཆོས་ཀྱི་དབྱིངས་སུ་བསྟན་པ་དང་།
དེ་བཞིན་ཉིད་དུ་བསྟན་པ་དང་།
ཡང་དག་པའི་མཐའ་བསྟན་པས་ཆོས་ཐམས་ཅད་དབྱེར་མེད་དོ[^1808K]།
།གསོལ་པ།
བཅོམ་ལྡན་འདས་དེ་ལྟར་ཆོས་ཐམས་ཅད་དབྱེར་མེད་པ་ལགས་ན་ཇི་ལྟར་དགེ་བ་དང་།
མི་དགེ་བའི་ཆོས་རྣམས་བསྟན་པ་ལགས།
ཇི་ལྟར་འཇིག་རྟེན་དང་འཇིག་རྟེན་ལས་འདས་པའི་ཆོས་རྣམས་བསྟན་པ་ལགས།
ཇི་ལྟར་ཟག་པ་དང་བཅས་པ་དང་།
ཟག་པ་མ་མཆིས་པའི་ཆོས་རྣམས་བསྟན་པ་ལགས།
ཇི་ལྟར་འདུས་བྱས་དང་།
འདུས་མ་བྱས་ཀྱི་ཆོས་རྣམས་བསྟན་པ་ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་ཇི་སྙམ་དུ་སེམས།
ཆོས་རྣམས་ཀྱི་ཆོས་ཉིད་གང་ཡིན་པ་དེ་ལ་འདུས་བྱས་སམ།
འདུས་མ་བྱས་སམ།
རྒྱུན་དུ་ཞུགས་པའི་འབྲས་བུའམ།
ལན་ཅིག་ཕྱིར་འོང་བའི་འབྲས་བུའམ།
ཕྱིར་མི་འོང་བའི་འབྲས་བུའམ།
དགྲ་བཅོམ་པ་ཉིད་དམ།
རང་བྱང་ཆུབ་བམ།
བྱང་ཆུབ་བམ།
སེམས་གང་[^1809K]ཡང་བརྗོད་དུ་ཡོད་དམ།
གསོལ་པ།
བཅོམ་ལྡན་འདས་དེ་ནི་མ་ལགས་སོ།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་བས་ན་ཁྱོད་ཀྱིས་[^1810K]རྣམ་གྲངས་དེས་འདི་ལྟར་ཆོས་ཐམས་ཅད་དབྱེར་མེད་པ་དང་།
ཆོས་ཐམས་ཅད་མཚན་ཉིད་མེད་པ་དང་།
སྐྱེ་བ་མེད་པ་དང་།
འགག་པ་མེད་པར་རིག་པར་བྱའོ།
།རབ་འབྱོར་ང་སྔོན་བྱང་ཆུབ་སེམས་དཔའི་སྤྱད་པ་སྤྱོད་པའི་ཚེ།
གཟུགས་ཞེས་བྱ་བའམ།
ཚོར་བ་ཞེས་བྱ་བའམ།
འདུ་ཤེས་ཞེས་བྱ་བའམ།
འདུ་བྱེད་ཅེས་བྱ་བའམ།
རྣམ་པར་ཤེས་པ་ཞེས་བྱ་བའམ།
སྐྱེ་མཆེད་དང་།
ཁམས་དང་།
རྟེན་ཅིང་འབྲེལ་པར་འབྱུང་བ་ཞེས་བྱ་བའམ།
ཕ་རོལ་ཏུ་ཕྱིན་པ་རྣམས་དང་།
སྟོང་པ་ཉིད་ཐམས་ཅད་དང་།
བྱང་ཆུབ་ཀྱི་ཕྱོགས་ཀྱི་ཆོས་རྣམས་ཞེས་བྱ་བའམ[^1811K]།
སངས་རྒྱས་ཀྱི་ཆོས་མ་འདྲེས་པ་རྣམས་ཀྱི་བར་ཞེས་བྱ་བའམ།
དགེ་བ་དང་མི་དགེ་བའི་ཆོས་རྣམས་ཞེས་བྱ་བའམ།
ཉོན་མོངས་པ་དང་བཅས་པ་དང་།
ཉོན་མོངས་པ་མེད་པ་དང་།
འཇིག་རྟེན་པ་དང་།
འཇིག་རྟེན་ལས་འདས་པ་དང་།
ཟག་པ་དང་བཅས་པ་དང་།
ཟག་པ་མེད་པ་དང་།
ཐུན་མོང་[^1812K]དང་ཐུན་མོང་མ་ཡིན་པ་དང་།
འདུས་བྱས་དང་།
འདུས་མ་བྱས་ཀྱི་ཆོས་རྣམས་ཞེས་བྱ་བའམ།
རྒྱུན་དུ་ཞུགས་པའི་འབྲས་བུ་ཞེས་བྱ་བའམ།
ལན་ཅིག་ཕྱིར་འོང་བའི་འབྲས་བུའམ།
ཕྱིར་མི་འོང་བའི་འབྲས་བུ་དང་།
དགྲ་བཅོམ་པ་ཉིད་ཅེས་བྱ་བའམ།
རང་བྱང་ཆུབ་ཅེས་བྱ་བའམ།
རྣམ་པ་ཐམས་ཅད་མཁྱེན་པ་ཉིད་ཀྱི་བར་ཞེས་བྱ་བའི་ཆོས་གང་གི་རང་བཞིན་ཡང་མི་དམིགས་སོ།
།རབ་འབྱོར་དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
སེམས་དང་པོ་བསྐྱེད་པ་ནས་ཉེ་བར་བཟུང་སྟེ།
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་ཀྱི་བར་དུ་མི་དམིགས་པའི་ཚུལ་གྱིས་[^1813K]ཆོས་ཐམས་ཅད་ཀྱི་རང་བཞིན་ལ་མཁས་པར་བྱའོ།
།བྱང་ཆུབ་སེམས་དཔའ་སེམས་དཔའ་ཆེན་པོ་ཆོས་ཐམས་ཅད་ཀྱི་རང་བཞིན་ལ་མཁས་པ་ནི།
བྱང་ཆུབ་ཀྱི་ལམ་ཡོངས་སུ་རྫོགས་པར་བྱའོ[^1814K]།
།སེམས་ཅན་རྣམས་ཡོངས་སུ་སྨིན་པར་བྱེད་དོ།
།སངས་རྒྱས་ཀྱི་ཞིང་ཡོངས་སུ་འཛིན་ཏོ།
།དེ་ལ་གནས་ཏེ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་ནས།
སེམས་ཅན་རྣམས་ཅི་ནས་ཀྱང་འདུལ་[^1815K]བར་གྱུར་ནས་སྲིད་པ་གསུམ་ན་མི་སྣང་བ་དེ་ལྟར་རྣམ་པར་བཏུལ་ལོ།
།རབ་འབྱོར་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོས་མཚན་མ་མེད་པའི་ཚུལ་གྱིས་ཤེས་རབ་ཀྱི་ཕ་རོལ་ཏུ་ཕྱིན་པ་ལ་བསླབ་པར་བྱའོ་ཞེས་བྱ་བ་ནི་གཉིས་སུ་མེད་པ་ཉིད་དུ་ཆོས་ཐམས་ཅད་སྐད་ཅིག་མ་གཅིག་ལ་མངོན་པར་རྟོགས་པའི་མཚན་ཉིད་ཅན་སེམས་ཀྱི་སྐད་ཅིག་མ་གཅིག་གིས་མངོན་པར་རྟོགས་པ་སྟེ་[^1816K]བཞི་པའོ།
།འདི་དག་གིས་ནི་སྐད་ཅིག་མ་གཅིག་གིས་མངོན་པར་རྟོགས་པ་གསུངས་པ་ཡིན་ནོ།
།འཕགས་པ་བཅོམ་ལྡན་འདས་མ་ཤེས་རབ་ཀྱི་ཕ་རོལ་ཏུ་ཕྱིན་པ་སྟོང་ཕྲག་ཉི་ཤུ་ལྔ་པ་མངོན་པར་རྟོགས་པའི་རྒྱན་[^1817K]གྱི་རྗེས་སུ་འབྲངས་ནས་དག་པར་གཏུགས་པ་ལས།
སྐད་ཅིག་མ་གཅིག་གིས་མངོན་པར་རྟོགས་པའི་དབང་དུ་བྱས་པ་བསླབ་པ་ཡོངས་སུ་རྫོགས་པ་ཞེས་བྱ་བའི་ལེའུ་སྟེ་བདུན་པའོ།།
།།རབ་འབྱོར་གཞན་ཡང་ཟག་པ་མེད་པའི་ཆོས་རྨི་ལམ་ལྟ་བུ་དངོས་པོ་དང་མི་ལྡན་པ་དངོས་པོ་མེད་པའི་རང་བཞིན་ཅན་རང་གི་[^1818K]མཚན་ཉིད་ཀྱིས་སྟོང་པ་རྣམ་པ་ཐམས་ཅད་དུ་[^1819K]ཡོངས་སུ་དག་པར་འགྱུར་བ་དེ་དག་ཐམས་ཅད་ཀྱི་རང་བཞིན་གང་ཡིན་པ་མཚན་ཉིད་གཅིག་པོ་འདི་ལྟ་སྟེ།
མཚན་ཉིད་མེད་པ་དེ་ནི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཡིན་པར་རིག་པར་བྱ་སྟེ།
རབ་འབྱོར་བྱང་ཆུབ་སེམས་དཔའ་སེམས་དཔའ་ཆེན་པོ་དེ་ལྟར་ཤེས་རབ་ཀྱི་ཕ་རོལ་ཏུ་ཕྱིན་པ་ལ་བསླབ་པར་བྱའོ།
།རབ་འབྱོར་གྱིས་གསོལ་པ།
བཅོམ་ལྡན་འདས་ཟག་པ་མེད་པའི་ཆོས་དེ་དག་[^1820K]ཐམས་ཅད་ཀྱང་གང་དག་ལགས།
བཅོམ་ལྡན་འདས་ཀྱིས་བཀའ་སྩལ་པ།
བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་དང་།
ཚད་མེད་པ་བཞི་དང་།
རྣམ་པར་ཐར་པ་བརྒྱད་དང་།
མཐར་གྱིས་གནས་པའི་སྙོམས་པར་འཇུག་པ་དགུ་དང་།
ཟད་པར་གྱི་སྐྱེ་མཆེད་བཅུ་དང་།
ཟིལ་གྱིས་གནོན་པའི་སྐྱེ་མཆེད་བརྒྱད་དང་།
ཉོན་མོངས་པ་མེད་པའི་ཏིང་ངེ་འཛིན་དང་།
སྨོན་ནས་མཁྱེན་པ་དང་།
མངོན་པར་ཤེས་པ་དྲུག་དང་།
སོ་སོ་ཡང་དག་པར་རིག་པ་བཞི་དང་།
རྣམ་པ་ཐམས་ཅད་དུ་ཡོངས་སུ་དག་པ་བཞི་དང་།
དབང་བཅུ་དང་སྟོབས་བཅུ་དང་།
མི་འཇིགས་པ་བཞི་དང་།
བསྲུང་བ་མེད་པ་གསུམ་དང་།
དྲན་པ་ཉེ་བར་གཞག་པ་གསུམ་དང་།
བསྙེལ་བ་མི་མངའ་བའི་ཆོས་ཉིད་དང་།
བག་ཆགས་ཡང་དག་པར་བཅོམ་པ་དང་།
ཐུགས་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་དང་།
རྣམ་པ་ཐམས་ཅད་མཁྱེན་པ་ཉིད་དང་།
ལམ་གྱི་རྣམ་པ་[^1821K]ཤེས་པ་ཉིད་དང་།
ཐམས་ཅད་མཁྱེན་པ་[^1822K]ཉིད་དག་སྟེ།
རབ་འབྱོར་འདི་དག་[^1823K]ནི་ཟག་པ་མེད་པའི་ཆོས་ཐམས་ཅད་ཅེས་བྱའོ།
།རབ་འབྱོར་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ལ་བསླབ་པར་བྱའོ་ཞེས་བྱ་བ་ནི་ངོ་བོ་ཉིད་ཀྱི་སྐུ་ཡིན་ནོ།།
།།རབ་འབྱོར་གཞན་ཡང་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ལ་བསླབས་ཤིང་ཆོས་དེ་དག་ཐམས་ཅད་ཐོབ་ནས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་ཏེ།
ཐམས་ཅད་དུ་ཐམས་ཅད་རྣམ་པ་ཐམས་ཅད་ནས་ཐམས་ཅད་དུ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ཀྱི་སྐུ་སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་ཀྱིས་བརྒྱན་པ།
དཔེ་བྱད་བཟང་པོ་བརྒྱད་ཅུས་བརྒྱན་པ།
བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ལ་ཐེག་པ་ཆེན་པོ་མཆོག་གི་ཆོས་ཀྱི་ལོངས་སྤྱོད་བླ་ན་མེད་པའི་[^1824K]དགའ་བ་དང་།
བདེ་བ་དང་།
ཚིམ་པ་དང་།
རབ་ཏུ་དགའ་བ་སྟོན་པར་མཛད་པར་འགྱུར་རོ་ཞེས།
རབ་འབྱོར་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོས་[^1825K]ཤེས་རབ་ཀྱི་ཕ་རོལ་ཏུ་ཕྱིན་པ་ལ་བསླབ་པར་བྱའོ་ཞེས་བྱ་བ་ནི་ལོངས་སྤྱོད་རྫོགས་པའི་སྐུ་ཡིན་ནོ།།
།།རབ་འབྱོར་གཞན་ཡང་ཤེས་རབ་ཀྱི་ཕ་རོལ་ཏུ་ཕྱིན་པ་ལ་བསླབ་པ་[^1826K]ན་ཆོས་དེ་དག་ཐམས་ཅད་རྟོགས་པར་བྱས་ནས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་ནས་ཕྱོགས་བཅུའི་འཇིག་རྟེན་གྱི་ཁམས་དཔག་ཏུ་མེད་མཐའ་མེད་པར་དུས་ཐམས་ཅད་དུ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀྱི་སྐུའི་སྤྲུལ་པ་སྣ་ཚོགས་ཀྱི་སྤྲིན་གྱིས་[^1827K]སེམས་ཅན་ཐམས་ཅད་ཀྱི་དོན་མཛད་པ་དེ་ལྟར་རབ་འབྱོར་བྱང་ཆུབ་སེམས་དཔའ་སེམས་དཔའ་ཆེན་པོས་[^1828K]ཤེས་རབ་ཀྱི་ཕ་རོལ་ཏུ་ཕྱིན་པ་ལ་བསླབ་པར་བྱའོ་ཞེས་བྱ་བ་ནི་སྤྲུལ་པའི་སྐུ་ཡིན་ནོ།།
།།དེ་ནས་ཚེ་དང་ལྡན་པ་རབ་འབྱོར་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ།
།བཅོམ་ལྡན་འདས་ཆོས་ཐམས་ཅད་རྨི་ལམ་ལྟ་བུ་དངོས་པོ་མ་མཆིས་པ་དངོས་པོ་མ་མཆིས་པའི་ངོ་བོ་ཉིད་རང་གི་མཚན་ཉིད་ཀྱིས་སྟོང་པ་རྣམས་ལ་འདི་དག་ནི་དགེ་བའི་ཆོས་སོ།
།འདི་དག་ནི་མི་དགེ་བའི་ཆོས་སོ།
།འདི་དག་ནི་འཇིག་རྟེན་པའི་ཆོས་སོ།
།འདི་དག་ནི་འཇིག་རྟེན་ལས་འདས་པའི་ཆོས་སོ།
།འདི་དག་ནི་ཟག་པ་དང་བཅས་པའི་ཆོས་སོ།
།འདི་དག་ནི་ཟག་པ་མེད་པའི་ཆོས་སོ།
།འདི་དག་ནི་འདུས་བྱས་ཀྱི་ཆོས་སོ།
།འདི་དག་ནི་འདུས་མ་བྱས་ཀྱི་ཆོས་སོ།
།འདི་དག་ནི་རྒྱུན་དུ་ཞུགས་པའི་འབྲས་བུ་མངོན་དུ་བྱ་བའི་རྒྱུར་འགྱུར་བའོ།
།འདི་དག་ནི་ལན་ཅིག་ཕྱིར་འོང་བའི་འབྲས་བུ་དང་།
ཕྱིར་མི་འོང་བའི་འབྲས་བུ་དང་།
དགྲ་བཅོམ་པའི་འབྲས་བུ་མངོན་དུ་བྱ་བའི་རྒྱུར་འགྱུར་བའོ།
།འདི་དག་ནི་རང་བྱང་ཆུབ་ཀྱི་རྒྱུར་འགྱུར་བའོ།
།འདི་དག་ནི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་རྒྱུར་འགྱུར་བའོ་ཞེས་བགྱི་བར་ཇི་ལྟར་རྣམ་པར་དགོད་པར་འགྱུར་ཆོས་ཐམས་ཅད་སྒྲ་བརྙན་ལྟ་བུ་དང་།
མིག་ཡོར་ལྟ་བུ་དང་།
སྒྱུ་མ་ལྟ་བུ་དང་།
སྨིག་རྒྱུ་ལྟ་བུ་དང་།
དངོས་པོ་མ་མཆིས་པ་དངོས་པོ་མ་མཆིས་པའི་ངོ་བོ་ཉིད་དང་།
རང་གི་མཚན་ཉིད་ཀྱིས་སྟོང་པ་རྣམས་ལ་འདི་དག་ནི་དགེ་བའི་ཆོས་སོ།
།འདི་དག་ནི་མི་དགེ་བའི་ཆོས་སོ།
།འདི་དག་ནི་འཇིག་རྟེན་པའི་ཆོས་སོ།
།འདི་དག་ནི་འཇིག་རྟེན་ལས་འདས་པའི་ཆོས་སོ།
།འདི་དག་ནི་ཟག་པ་དང་བཅས་པའི་ཆོས་སོ།
།འདི་དག་ནི་ཟག་པ་མེད་པའི་ཆོས་སོ།
།འདི་དག་ནི་འདུས་བྱས་ཀྱི་ཆོས་སོ།
།འདི་དག་ནི་འདུས་མ་བྱས་ཀྱི་ཆོས་སོ།
།འདི་དག་ནི་རྒྱུན་དུ་ཞུགས་པའི་འབྲས་བུ་མངོན་དུ་བྱ་བའི་རྒྱུར་འགྱུར་རོ[^1829K]།
།འདི་དག་ནི་ལན་ཅིག་ཕྱིར་འོང་བའི་འབྲས་བུ་དང་།
ཕྱིར་མི་འོང་བའི་འབྲས་བུ་དང་།
དགྲ་བཅོམ་པའི་འབྲས་བུ་མངོན་དུ་བྱ་བའི་རྒྱུར་འགྱུར་བའོ[^1830K]།
།འདི་དག་ནི་རང་བྱང་ཆུབ་ཀྱི་རྒྱུར་འགྱུར་བའོ།
།འདི་དག་ནི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་རྒྱུར་འགྱུར་བའོ་ཞེས་བགྱི་བར་ཇི་ལྟར་རྣམ་པར་དགོད་པར་འགྱུར།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་འདི་ལ་བྱིས་པ་ཐོས་པ་དང་མི་ལྡན་པའི་སོ་སོའི་སྐྱེ་བོ་ནི་[^1831K]རྨི་ལམ་ཡང་དམིགས་[^1832K]ལ་རྨི་ལམ་མཐོང་བ་ཡང་དམིགས་སོ།
།སྒྲ་བརྙན་ཡང་དམིགས་ལ་སྒྲ་བརྙན་ཉན་པ་ཡང་དམིགས་སོ།
།མིག་ཡོར་ཡང་དམིགས་ལ་མིག་ཡོར་མཐོང་བ་ཡང་དམིགས་སོ།
།སྒྱུ་མ་ཡང་དམིགས་ལ་སྒྱུ་མ་མཐོང་བ་ཡང་དམིགས་སོ།
།སྨིག་རྒྱུ་ཡང་དམིགས་ལ་སྨིག་རྒྱུ་[^1833K]མཐོང་བ་ཡང་དམིགས་སོ།
།སྤྲུལ་པ་ཡང་དམིགས་ལ་སྤྲུལ་པ་མཐོང་བ་ཡང་དམིགས་སོ།
།དེས་རྨི་ལམ་ཡང་དམིགས་ལ་རྨི་ལམ་མཐོང་བ་ཡང་དམིགས་སོ།
།སྤྲུལ་པའི་བར་ཡང་དམིགས་ལ་[^1834K]སྤྲུལ་པ་[^1835K]མཐོང་བ་ཡང་དམིགས་ནས།
ལུས་དང་ངག་དང་ཡིད་ཀྱིས་དགེ་བའི་འདུ་བྱ་བ་ཡང་མངོན་པར་འདུ་བྱེད་དོ།
།ལུས་དང་ངག་དང་ཡིད་ཀྱིས་མི་དགེ་བའི་འདུ་བྱ་བ་ཡང་མངོན་པར་འདུ་བྱེད་དོ།
།ལུས་དང་ངག་དང་ཡིད་ཀྱིས་[^1836K]བསོད་ནམས་དང་[^1837K]བསོད་ནམས་མ་ཡིན་པ་དང་།
མིག་ཡོ་བའི་འདུ་བྱ་བ་ཡང་མངོན་པར་འདུ་བྱེད་དོ།
།དེ་བས་ན་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པ་མཐའ་ལས་འདས་པ་སྟོང་པ་ཉིད་དང་།
ཐོག་མ་དང་ཐ་མ་མེད་པ་སྟོང་པ་ཉིད་དང་།
སྟོང་པ་ཉིད་འདི་གཉིས་ལ་གནས་ཤིང་སེམས་ཅན་རྣམས་ལ་ཆོས་སྟོན་ཏེ།
ཁམས་གསུམ་པོ་[^1838K]འདི་ནི་སྟོང་པ་སྟེ།
འདི་ལ་གཟུགས་སམ།
ཚོར་བའམ།
འདུ་ཤེས་སམ།
འདུ་བྱེད་དམ།
རྣམ་པར་ཤེས་པའམ།
སྐྱེ་མཆེད་རྣམས་སམ།
ཁམས་རྣམས་མེད་དོ།
།འདི་ནི་རྨི་ལམ།
འདི་ནི་སྒྲ་བརྙན།
འདི་ནི་མིག་ཡོར།
འདི་ནི་སྒྱུ་མ།
འདི་ནི་སྨིག་རྒྱུ[^1839K]།
འདི་ནི་སྤྲུལ་པ་སྟེ།
འདི་ལ་ཕུང་པོ་རྣམས་སམ།
ཁམས་རྣམས་སམ།
སྐྱེ་མཆེད་རྣམས་མེད་དོ།
།འདི་ལ་ནི་རྨི་ལམ་མེད་དོ།
།རྨི་ལམ་མཐོང་བ་མེད་དོ།
།སྒྲ་བརྙན་མེད་དོ།
།སྒྲ་བརྙན་ཉན་པ་མེད་དོ།
།མིག་ཡོར་མེད་དོ།
།མིག་ཡོར་མཐོང་བ་མེད་དོ།
།སྒྱུ་མ་མེད་དོ།
།སྒྱུ་མ་བྱེད་པ་མེད་དོ།
།སྨིག་རྒྱུ་མེད་དོ།
།སྨིག་རྒྱུ་མཐོང་བ་མེད་དོ།
།སྤྲུལ་པ་མེད་དོ།
།སྤྲུལ་པ་བྱེད་པ་མེད་དོ།
།ཆོས་འདི་དག་ཐམས་ཅད་ནི་[^1840K]དངོས་པོ་མེད་པ་དངོས་པོ་མེད་པའི་ངོ་བོ་ཉིད་ཡིན་ན།
འོན་ཀྱང་ཁྱོད་ནི་ཕུང་པོ་མེད་པ་ལ་ཕུང་པོར་འདུ་ཤེས་པ།
སྐྱེ་མཆེད་མེད་པ་ལ་སྐྱེ་མཆེད་དུ་འདུ་ཤེས་པ་འདུ་ཤེས་པ་དང[^1841K]།
ཁམས་མེད་པ་ལ་ཁམས་སུ་འདུ་ཤེས་པ་དག་སྟེ།
ཆོས་འདི་དག་ཐམས་ཅད་ནི་རྟེན་ཅིང་འབྲེལ་པར་འབྱུང་བ་ཕྱིན་ཅི་ལོག་ལས་སྐྱེ་བ་ལས་ཀྱི་རྣམ་པར་སྨིན་པས་ཡོངས་སུ་བཟུང་བ་ཡིན་ན།
ཁྱེད་རྣམས་ཅིའི་ཕྱིར་ཆོས་ཐམས་ཅད་དངོས་པོ་མེད་པ་ལ་དངོས་པོའི་འདུ་ཤེས་སུ་བྱེད་ཅེས་ཏེ།
བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
ཐབས་མཁས་པས་སེམས་ཅན་སེར་སྣ་ཅན་དེ་དག་[^1842K]སེར་སྣ་ལས་རྣམ་པར་བཟློག་ནས་སྦྱིན་པའི་ཕ་རོལ་ཏུ་ཕྱིན་པ་ལ་སྦྱོར་ཏེ་སྦྱིན་པ་ཡོངས་སུ་བཏང་བ་དེ་ཡང་དེ་དག་ལ་ལོངས་སྤྱོད་ཆེན་པོའི་རྒྱུར་འགྱུར་བའོ།
།དེས་དེ་དག་ལས་བསྐྱོད་ནས་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་ལ་སྦྱོར་ཏེ།
ཚུལ་ཁྲིམས་ཡང་དག་པར་བླངས་པ་དེ་ཡང་དེ་དག་ལ་[^1843K]མཐོ་རིས་སུ་སྐྱེ་བའི་རྒྱུར་འགྱུར་རོ།
།དེས་དེ་དག་[^1844K]ལས་བསྐྱོད་ནས་ཏིང་ངེ་འཛིན་ལ་སྦྱོར་ཏེ།
ཏིང་ངེ་འཛིན་དེ་ཡང་དེ་དག་ལ་ཚངས་པའི་འཇིག་རྟེན་དུ་སྐྱེ་བའི་རྒྱུར་འགྱུར་རོ།
།དེས་དེ་དག་[^1845K]ལས་བསྐྱོད་ནས་བསམ་གཏན་དང་པོ་ལ་སྦྱོར་ཏེ།
བསམ་གཏན་དང་པོ་ལས་བསམ་གཏན་གཉིས་པ[^1846K]།
བསམ་གཏན་གཉིས་པ་ལས་བསམ་གཏན་གསུམ་པ།
བསམ་གཏན་གསུམ་པ་ལས་བསམ་གཏན་བཞི་པ།
བསམ་གཏན་བཞི་པ་ལས་ནམ་མཁའ་མཐའ་ཡས་སྐྱེ་མཆེད་ཀྱི་སྙོམས་པར་འཇུག་པ།
ནམ་མཁའ་མཐའ་ཡས་སྐྱེ་མཆེད་ཀྱི་སྙོམས་པར་འཇུག་པ་ལས་རྣམ་ཤེས་མཐའ་ཡས་སྐྱེ་མཆེད་ཀྱི་སྙོམས་པར་འཇུག་པ།
རྣམ་ཤེས་མཐའ་ཡས་སྐྱེ་མཆེད་ཀྱི་སྙོམས་པར་འཇུག་པ་ལས་ཅུང་ཟད་མེད་པའི་སྐྱེ་མཆེད་ཀྱི་སྙོམས་པར་འཇུག་པ།
ཅུང་ཟད་མེད་པའི་སྐྱེ་མཆེད་ཀྱི་སྙོམས་པར་འཇུག་པ་ལས་འདུ་ཤེས་མེད་འདུ་ཤེས་མེད་མིན་སྐྱེ་མཆེད་ཀྱི་སྙོམས་པར་འཇུག་པ་ལ་སྦྱོར་རོ།
།དེས་སྦྱིན་པ་དང་སྦྱིན་པའི་འབྲས་བུ་དམའ་བ་དེ་ལས་རྣམ་[^1847K]གྲངས་སུ་བསྐྱེད་[^1848K]དེ།
ཕུང་པོ་མ་ལུས་པའི་མྱ་ངན་ལས་འདས་པའི་དབྱིངས་སུ་དབུགས་འབྱིན་ཏོ།
།གཞོག་གོ།
།རབ་ཏུ་འགོད་དོ།
།དེ་ཚུལ་ཁྲིམས་དང་ཚུལ་ཁྲིམས་ཀྱི་འབྲས་བུ་དེ་ལས་རྣམ་གྲངས་དུ་མས་བསྐྱེད་[^1849K]དེ།
ཕུང་པོ་མ་ལུས་པའི་མྱ་ངན་ལས་འདས་པའི་དབྱིངས་སུ་རབ་ཏུ་གཞོག་གོ།
།དེས་ཏིང་ངེ་འཛིན་དང་ཏིང་ངེ་འཛིན་གྱི་འབྲས་བུ་དེ་ལས་རྣམ་གྲངས་དུ་མས་བསྐྱེད་[^1850K]དེ།
ཕུང་པོ་མ་ལུས་པའི་མྱ་ངན་ལས་འདས་པའི་དབྱིངས་སུ་རབ་ཏུ་གཞོག་གོ།
།དྲན་པ་ཉེ་བར་གཞག་པ་བཞི་དང་།
ཡང་དག་པར་སྤོང་བ་བཞི་དང་།
རྫུ་འཕྲུལ་གྱི་རྐང་པ་བཞི་དང་།
དབང་པོ་ལྔ་དང་།
སྟོབས་ལྔ་དང་།
བྱང་ཆུབ་ཀྱི་ཡན་ལག་བདུན་དང་།
འཕགས་པའི་ལམ་ཡན་ལག་བརྒྱད་པ་དང་།
འཕགས་པའི་བདེན་པ་བཞི་དང་།
བསམ་གཏན་བཞི་དང་།
ཚད་མེད་པ་བཞི་དང་།
གཟུགས་མེད་པའི་སྙོམས་པར་འཇུག་པ་བཞི་དང་།
རྣམ་པར་ཐར་པ་བརྒྱད་དང་།
མཐར་གྱིས་གནས་པའི་སྙོམས་པར་འཇུག་པ་དགུ་དང་།
རྣམ་པར་ཐར་པའི་སྒོ་གསུམ་དང་།
མངོན་པར་ཤེས་པ་རྣམས་དང་།
ཏིང་ངེ་འཛིན་རྣམས་དང་།
གཟུངས་ཀྱི་སྒོ་རྣམས་དང་།
དེ་བཞིན་གཤེགས་པའི་སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་ལ་འགོད་དོ།
།རབ་ཏུ་འཇོག་གོ།
།དེ་ཟག་པ་མེད་པའི་ཆོས་གཟུགས་མེད་པ་བསྟན་དུ་མེད་པ་ཐོགས་པ་[^1851K]མེད་པ་དེ་དག་གིས་གང་རྒྱུན་དུ་ཞུགས་པའི་འབྲས་བུ་དོན་དུ་གཉེར་བ་དེ་དག་རྒྱུན་དུ་ཞུགས་པའི་འབྲས་བུ་ལ་རབ་ཏུ་འགོད་དོ།
།གང་ལན་ཅིག་ཕྱིར་འོང་བའི་འབྲས་བུ་དོན་དུ་གཉེར་བ་དེ་དག་ལན་ཅིག་ཕྱིར་འོང་བའི་འབྲས་བུ་ལ་རབ་ཏུ་འགོད་དོ།
།གང་ཕྱིར་མི་འོང་བའི་འབྲས་བུ་དོན་དུ་གཉེར་པ་དེ་དག་ཕྱིར་མི་འོང་བའི་འབྲས་བུ་ལ་རབ་ཏུ་འགོད་དོ།
།གང་དགྲ་བཅོམ་པ་ཉིད་དོན་དུ་གཉེར་བ་དེ་དག་དགྲ་བཅོམ་པ་ཉིད་ལ་རབ་ཏུ་འགོད་དོ།
།གང་རང་བྱང་ཆུབ་དོན་དུ་གཉེར་པ་དེ་དག་རང་བྱང་ཆུབ་ལ་རབ་ཏུ་འགོད་དོ།
།གང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་དོན་དུ་གཉེར་བ་དེ་དག་ལ་བྱང་ཆུབ་ཀྱི་ལམ་བརྗོད་ཅིང་སྟོན་ཏོ།
།ཡང་དག་པར་བསྐུལ་ལོ།
།ཡང་དག་པར་གཟེངས་བསྟོད་དོ།
།ཡང་དག་པར་དགའ་བར་བྱེད་དོ།
།འདུལ་ལོ།
།གཞོག་གོ།
།རབ་ཏུ་འགོད་དོ།
།རབ་འབྱོར་དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
ཆོས་ཐམས་ཅད་རྨི་ལམ་ལྟ་བུ་དང་།
སྒྲ་བརྙན་ལྟ་བུ་དང་།
མིག་ཡོར་ལྟ་བུ་དང་།
སྒྱུ་མ་ལྟ་བུ་དང་།
སྨིག་རྒྱུ་ལྟ་བུ་དང་།
སྤྲུལ་པ་ལྟ་བུ་དང་།
དངོས་པོ་མེད་པ་དང་།
དངོས་པོ་མེད་པའི་ངོ་བོ་ཉིད་དང་།
རང་གི་མཚན་ཉིད་ཀྱིས་སྟོང་པ་ལ་རྣམ་པར་འགོད་པར་བྱེད་དོ།
།དེ་སྐད་ཅེས་བཀའ་སྩལ་པ་དང་།
ཚེ་དང་ལྡན་པ་རབ་འབྱོར་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ།
།བཅོམ་ལྡན་འདས་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་དེ་[^1852K]ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་འདི་ལ་སྤྱོད་པའི་ཚེ།
ཆོས་ཐམས་ཅད་དངོས་པོ་མེད་པའི་ངོ་བོ་ཉིད་དང་།
ཆོས་ཐམས་ཅད་མཐའ་ལས་འདས་པ་སྟོང་པ་ཉིད་དང་།
ཐོག་མ་དང་ཐ་མ་མེད་པ་སྟོང་པ་ཉིད་ལ་འདི་དག་ནི་དགེ་བའི་ཆོས་སོ།
།འདི་དག་ནི་མི་དགེ་བའི་ཆོས་སོ།
།འདི་དག་ནི་འཇིག་རྟེན་པའི་ཆོས་སོ།
།འདི་དག་ནི་འཇིག་རྟེན་ལས་འདས་པའི་ཆོས་སོ།
།འདི་དག་ནི་ཁ་ན་མ་ཐོ་བ་དང་བཅས་པའི་ཆོས་སོ།
།འདི་དག་ནི་ཁ་ན་མ་ཐོ་བ་མེད་པའི་ཆོས་སོ།
།འདི་དག་ནི་ཟག་པ་དང་བཅས་པའི་ཆོས་སོ།
།འདི་དག་ནི་ཟག་པ་མེད་པའི་ཆོས་སོ།
།འདི་དག་ནི་འདུས་བྱས་ཀྱི་ཆོས་སོ།
།འདི་དག་ནི་འདུས་མ་བྱས་ཀྱི་ཆོས་སོ།
།འདི་དག་ནི་རྒྱུན་དུ་ཞུགས་པའི་འབྲས་བུ་མངོན་དུ་བྱ་བའི་རྒྱུར་འགྱུར་བའོ།
།འདི་དག་ནི་ལན་ཅིག་ཕྱིར་འོང་བའི་འབྲས་བུ་་།
[^1853K]ཕྱིར་མི་འོང་བའི་འབྲས་བུ་དང་།
དགྲ་བཅོམ་པའི་འབྲས་བུ་མངོན་དུ་བྱ་བའི་རྒྱུར་འགྱུར་བའོ།
།འདི་དག་ནི་རང་བྱང་ཆུབ་ཀྱི་རྒྱུར་འགྱུར་བའོ།
།འདི་དག་ནི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་རྒྱུར་འགྱུར་བའོ་ཞེས་བྱ་བར་རྣམ་པར་དགོད་པར་བགྱིད་པ་དེ་དག་ནི་ངོ་མཚར་ཏེ་རྨད་དུ་བྱུང་བའི་ཆོས་སོ།
།དེ་སྐད་ཅེས་གསོལ་པ་དང་།
བཅོམ་ལྡན་འདས་ཀྱིས་ཚེ་དང་ལྡན་པ་རབ་འབྱོར་ལ་འདི་སྐད་ཅེས་བཀའ་སྩལ་ཏོ།
།རབ་འབྱོར་དེ་དེ་བཞིན་ནོ།
།དེ་དེ་བཞིན་ཏེ།
དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་འདི་ཉིད་ལ་སྤྱོད་པའི་ཚེ།
ཆོས་ཐམས་ཅད་དངོས་པོ་མེད་པའི་ངོ་བོ་ཉིད་དང་།
ཆོས་ཐམས་ཅད་མཐའ་ལས་འདས་པ་སྟོང་པ་ཉིད་དང་།
ཐོག་མ་དང་ཐ་མ་མེད་པ་སྟོང་པ་ཉིད་ལ་འདི་དག་ནི་དགེ་བའི་ཆོས་སོ།
།འདི་དག་ནི་མི་དགེ་བའི་ཆོས་སོ།
།འདི་དག་ནི་འཇིག་རྟེན་པའི་ཆོས་སོ།
།འདི་དག་ནི་འཇིག་རྟེན་ལས་འདས་པའི་ཆོས་སོ།
།འདི་དག་ནི་ཁ་ན་མ་ཐོ་བ་དང་བཅས་པའི་ཆོས་སོ།
།འདི་དག་ནི་ཁ་ན་མ་ཐོ་བ་མེད་པའི་ཆོས་སོ།
།འདི་དག་ནི་ཟག་པ་དང་བཅས་པའི་ཆོས་སོ།
།འདི་དག་ནི་ཟག་པ་མེད་པའི་ཆོས་སོ།
།འདི་དག་ནི་འདུས་བྱས་ཀྱི་ཆོས་སོ།
།འདི་དག་ནི་འདུས་མ་བྱས་ཀྱི་ཆོས་སོ།
།འདི་དག་ནི་རྒྱུན་དུ་ཞུགས་པའི་འབྲས་བུ་མངོན་དུ་བྱ་བའི་རྒྱུར་འགྱུར་བའོ།
།འདི་དག་ནི་ལན་ཅིག་ཕྱིར་འོང་བའི་འབྲས་བུ་དང་།
ཕྱིར་མི་འོང་བའི་འབྲས་བུ་དང་།
དགྲ་བཅོམ་པའི་འབྲས་བུ་མངོན་དུ་བྱ་བའི་རྒྱུར་འགྱུར་བའོ།
།འདི་དག་ནི་རང་བྱང་ཆུབ་ཀྱི་རྒྱུར་འགྱུར་བའོ།
།འདི་དག་ནི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་རྒྱུར་འགྱུར་བའོ་ཞེས་བྱ་བར་རྣམ་པར་དགོད་པར་བྱེད་པ་དེ་ནི་ངོ་མཚར་ཏེ་རྨད་དུ་བྱུང་བའི་ཆོས་སོ།
།རབ་འབྱོར་གལ་ཏེ་ཁྱོད་ཀྱིས་བྱང་ཆུབ་སེམས་དཔའ་སེམས་དཔའ་ཆེན་པོ་གང་གི་ངོ་མཚར་རྨད་ཀྱི་ཆོས་དེ་ཤེས་ཀྱང་ཉན་ཐོས་དང་རང་སངས་རྒྱས་ཐམས་ཅད་ཀྱིས་བྱང་ཆུབ་སེམས་དཔའ་སེམས་དཔའ་ཆེན་པོ་དེ་ལ་སླར་ཕན་གདགས་པར་བྱ་བ་སླ་བ་མ་ཡིན་ཏེ།
ཁྱེད་ཅག་ཐམས་ཅད་ཀྱིས་ཀྱང་བྱང་ཆུབ་སེམས་དཔའ་སེམས་དཔའ་ཆེན་པོའི་ཆོས་དེ་དག་ཟིལ་གྱིས་མནན་པར་མི་ནུས་སོ།
།རབ་འབྱོར་གྱིས་གསོལ་པ།
བཅོམ་ལྡན་འདས་ཉན་ཐོས་དང་རང་སངས་རྒྱས་ཐམས་ཅད་ལ་མ་མཆིས་པའི་ངོ་མཚར་རྨད་ཀྱི་ཆོས་བྱང་ཆུབ་སེམས་དཔའ་སེམས་དཔའ་ཆེན་པོ་མ་[^1854K]མཆིས་པ་གང་ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེའི་ཕྱིར་ཤིན་ཏུ་ལེགས་པར་ཉོན་ལ་ཡིད་ལ་ཟུང་[^1855K]ཤིག་དང་བཤད་པར་བྱའོ།
།རབ་འབྱོར་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
རྣམ་པར་སྨིན་པ་ལས་བྱུང་བའི་ཕ་རོལ་ཏུ་ཕྱིན་པ་དྲུག་ལ་གནས།
རྣམ་པར་སྨིན་པ་ལས་བྱུང་བའི་སྟོང་པ་ཉིད་ཐམས་ཅད་དང་།
བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་དང་།
འཕགས་པའི་བདེན་པ་བཞི་དང་།
བསམ་གཏན་བཞི་དང་།
ཚད་མེད་པ་བཞི་དང་།
གཟུགས་མེད་པའི་སྙོམས་པར་འཇུག་པ་བཞི་དང་།
རྣམ་པར་ཐར་པ་བརྒྱད་དང་།
མཐར་གྱིས་གནས་པའི་སྙོམས་པར་འཇུག་པ་དགུ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།[^1856K]གཟུངས་ཀྱི་སྒོ་དང་།
དེ་བཞིན་གཤེགས་པའི་སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་ལ་གནས་ཤིང་ཕྱོགས་དང་ཕྱོགས་མཚམས་ཀྱི་འཇིག་རྟེན་གྱི་ཁམས་དག་ཏུ་སོང་ཞིང་སེམས་ཅན་གང་ལ་སྦྱིན་པས་ཕན་གདགས་པར་བྱ་བ་དེ་[^1857K]ནི་སྦྱིན་པས་ཕན་འདོགས་སོ།
།དེ་སེམས་ཅན་གང་ལ་ཚུལ་ཁྲིམས་དང་།
བཟོད་པ་དང་།
བརྩོན་འགྲུས་དང་།
ཏིང་ངེ་འཛིན་དང་།
ཤེས་རབ་ཀྱིས་[^1858K]ཕན་གདགས་པར་བྱ་བ་དེ་དག་ལ་ནི་ཤེས་རབ་ཀྱིས་ཕན་འདོགས་སོ།
།སེམས་ཅན་གང་ལ་བསམ་གཏན་དང་པོ་དང་།
བསམ་གཏན་གཉིས་པ་དང་།
བསམ་གཏན་གསུམ་པ་དང་།
བསམ་གཏན་བཞི་པས་ཕན་གདགས་པར་བྱ་བ་དེ་དག་ལ་ནི་བསམ་གཏན་བཞི་པས་ཕན་འདོགས་སོ།
།སེམས་ཅན་གང་ལ་ནམ་མཁའ་མཐའ་ཡས་ཀྱི་སྐྱེ་མཆེད་ཀྱི་སྙོམས་པར་འཇུག་པ་དང་།
རྣམ་ཤེས་མཐའ་ཡས་སྐྱེ་མཆེད་ཀྱི་སྙོམས་པར་འཇུག་པ་དང་།
ཅུང་ཟད་མེད་པའི་སྐྱེ་མཆེད་ཀྱི་སྙོམས་པར་འཇུག་པ་དང་།
འདུ་ཤེས་མེད་འདུ་ཤེས་མེད་མིན་གྱི་[^1859K]སྐྱེ་མཆེད་ཀྱི་སྙོམས་པར་འཇུག་པས་ཕན་གདགས་པར་བྱ་བ་དེ་དག་ལ་ནི་འདུ་ཤེས་མེད་འདུ་ཤེས་མེད་མིན་སྐྱེ་མཆེད་ལ་[^1860K]སྙོམས་པར་འཇུག་པས་[^1861K]ཕན་འདོགས་སོ།
།སེམས་ཅན་གང་ལ་བྱམས་པས་ཕན་གདགས་པར་བྱ་བ་དེ་དག་ལ་ནི་བྱམས་པས་ཕན་འདོགས་སོ།
།སེམས་ཅན་གང་ལ་སྙིང་རྗེ་དང་།
དགའ་བ་དང་།
བཏང་སྙོམས་ཀྱིས་ཕན་གདགས་པར་བྱ་བ་དེ་དག་ལ་ནི་བཏང་སྙོམས་ཀྱིས་ཕན་འདོགས་སོ།
།སེམས་ཅན་གང་ལ་དྲན་པ་ཉེ་བར་གཞག་པ་བཞི་དང་།
ཡང་དག་པར་སྤོང་བ་བཞི་དང་།
རྫུ་འཕྲུལ་གྱི་རྐང་པ་བཞི་དང་།
དབང་པོ་ལྔ་དང་།
སྟོབས་ལྔ་དང་།
བྱང་ཆུབ་ཀྱི་ཡན་ལག་བདུན་དང་།
འཕགས་པའི་ལམ་ཡན་ལག་བརྒྱད་པ་དང་།
འཕགས་པའི་བདེན་པ་རྣམས་དང་།
རྣམ་པར་ཐར་པ་བརྒྱད་དང་།
མཐར་གྱིས་གནས་པའི་སྙོམས་པར་འཇུག་པ་དགུ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་དང་།
དེ་བཞིན་གཤེགས་པའི་སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་ཀྱིས་ཕན་གདགས་པར་བྱ་བ་དེ་དག་ལ་ནི་སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་ཀྱིས་ཕན་འདོགས་སོ།
།གང་ལ་རྣམ་པ་ཐམས་ཅད་མཁྱེན་པ་ཉིད་ཀྱི་བར་གྱིས་ཕན་གདགས་པར་བྱ་བ་དེ་དག་ལ་རྣམ་པ་ཐམས་ཅད་མཁྱེན་པ་ཉིད་ཀྱིས་ཕན་འདོགས་སོ།
།རབ་འབྱོར་གྱིས་གསོལ་པ།
བཅོམ་ལྡན་འདས་ཇི་ལྟར་ན་[^1862K]བྱང་ཆུབ་སེམས་དཔའ་སེམས་དཔའ་ཆེན་པོ་སྦྱིན་པས་སེམས་ཅན་རྣམས་ལ་ཕན་འདོགས་པ་ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
ཟས་འདོད་པ་རྣམས་ལ་ཟས།
སྐོམ་འདོད་པ་རྣམས་ལ་སྐོམ།
བཞོན་པ་འདོད་པ་རྣམས་ལ་བཞོན་པ།
ཕྲེང་བ་འདོད་པ་རྣམས་ལ་ཕྲེང་བ།
སྤོས་འདོད་པ་རྣམས་ལ་སྤོས།
བྱུག་པ་འདོད་པ་རྣམས་ལ་བྱུག་པ།
གོས་འདོད་པ་རྣམས་ལ་གོས།
མལ་ཆ་འདོད་པ་རྣམས་ལ་མལ་ཆ།
གནས་འདོད་པ་རྣམས་ལ་གནས།
མིའི་ཡོ་བྱད་གང་ཅི་ཡང་རུང་བའི་བར་དུ་ཡོངས་སུ་གཏོང་སྟེ།
ཇི་ལྟར་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ལ་དབུལ་ཞིང་ཡོངས་སུ་གཏོང་བ་དང་།
ཇི་ལྟར་རང་སངས་རྒྱས་རྣམས་དང་།
དགྲ་བཅོམ་པ་རྣམས་དང་།
ཕྱིར་མི་འོང་བ་རྣམས་དང་།
ལན་ཅིག་ཕྱིར་འོང་བ་རྣམས་དང་།
རྒྱུན་དུ་ཞུགས་པ་རྣམས་དང་།
ཡང་དག་པར་སྤོང་བ་རྣམས་དང་།
ཡང་དག་པར་ཞུགས་པ་རྣམས་ལ་ཡོངས་སུ་གཏོང་བ་དེ་བཞིན་དུ་མིར་གྱུར་པ་རྣམས་དང་།
དེ་བཞིན་དུ་བྱོལ་སོང་གི་སྐྱེ་གནས་སུ་གཏོགས་པའི་སེམས་ཅན་ཐམས་ཅད་ལ་ཡང་ཐ་དད་དུ་བྱ་བ་མེད་པའི་འདུ་ཤེས་ཉེ་བར་གཞག་ཅིང་སྦྱིན་པ་ཡོངས་སུ་གཏོང་ངོ་།
།དེ་ཅིའི་ཕྱིར་ཞེ་ན།
འདི་ལྟར་ཆོས་ཐམས་ཅད་ནི་ཐ་དད་དུ་བྱ་བ་མེད་པ་སྟེ།
དེས་ཐ་དད་དུ་བྱ་བ་མེད་པའི་སྦྱིན་པ་བྱིན་པས་ཐ་དད་དུ་བྱ་བ་མེད་པའི་ཆོས་འདི་ལྟ་སྟེ།
རྣམ་པ་ཐམས་ཅད་མཁྱེན་པ་ཉིད་ཐོབ་པར་འགྱུར་རོ།
།རབ་འབྱོར་གལ་ཏེ་བྱང་ཆུབ་སེམས་དཔའ་སེམས་དཔའ་ཆེན་པོ་བྱོལ་སོང་གི་སྐྱེ་གནས་སུ་གཏོགས་པའི་སྲོག་ཆགས་སྦྱིན་པའི་གནས་མ་ཡིན་པ་མཐོང་ནས།
འདི་སྙམ་དུ་བདག་གི་སྦྱིན་གནས་ནི་ཡང་དག་པར་རྫོགས་པའི་སངས་རྒྱས་ཏེ།
བྱོལ་སོང་གི་སྐྱེ་གནས་སུ་གཏོགས་པ་མ་ཡིན་ནོ་སྙམ་ན་བྱང་ཆུབ་སེམས་དཔའ་སེམས་དཔའ་ཆེན་པོའི་ཆོས་མ་ཡིན་ནོ།
།དེ་ཅིའི་ཕྱིར་ཞེ་ན།
བྱང་ཆུབ་སེམས་དཔའ་སེམས་དཔའ་ཆེན་པོས་[^1863K]ནི་བྱང་ཆུབ་ཏུ་སེམས་བསྐྱེད་ནས་འདི་ལྟར་བདག་གིས་སེམས་ཅན་འདི་དག་ལ་ནི་སྦྱིན་པས་ཕན་གདགས་པར་བྱའོ།
།འདི་དག་ལ་ནི་ཕན་གདགས་པར་མི་བྱའོ་ཞེས་བྱ་བར་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡང་དག་པར་ཞུགས་པ་མ་[^1864K]ཡིན་ཏེ།དེ་དག་སྦྱིན་པས་ཕན་བཏགས་ནས་རྒྱལ་རིགས་ཤིང་སཱ་ལ་ཆེན་པོ་ལྟ་བུའི་རིགས་སུ་སྐྱེ།
བྲམ་ཟེའི་རིགས་ཤིང་སཱ་ལ་ཆེན་པོ་ལྟ་བུའི་རིགས་སུ་སྐྱེ།
ཁྱིམ་བདག་གི་རིགས་ཤིང་སཱ་ལ་ཆེན་པོ་ལྟ་བུའི་རིགས་སུ་སྐྱེ་བར་འགྱུར་ཏེ།
སྦྱིན་པ་དེ་ཉིད་ཀྱིས་ཕན་བཏགས་པ་དེ་དག་ཐེག་པ་གསུམ་གྱིས་[^1865K]རིམ་གྱིས་ཕུང་པོ་མ་ལུས་པའི་མྱ་ངན་ལས་འདས་པའི་དབྱིངས་སུ་ཡོངས་སུ་མྱ་ངན་ལས་འདའ་བར་འགྱུར་རོ།
།གལ་ཏེ་བྱང་ཆུབ་སེམས་དཔའ་སེམས་དཔའ་ཆེན་པོ་ལ་སྐྱེ་བོའི་ཚོགས་ཐམས་ཅད་ཀྱིས་བསད་པར་[^1866K]གསོལ་བ་བཏབ་ན།
དེ་ལ་བྱང་ཆུབ་སེམས་དཔའ་སེམས་དཔའ་ཆེན་པོས་[^1867K]སྦྱིན་ནོ་སྙམ་པའམ[^1868K]།
མི་སྦྱིན་ནོ་སྙམ་པའི་སེམས་གཞན་བསྐྱེད་པར་མི་བྱའི།
འཁྲུག་པ་མེད་པའི་སེམས་ཀྱིས་སྐྱེ་བོའི་ཚོགས་དེ་དག་ལ་སྦྱིན་པར་བྱའོ།
།དེ་ཅིའི་ཕྱིར་ཞེ་ན།
འདི་ལྟར་དེ་ནི་སེམས་ཅན་ཐམས་ཅད་ཀྱི་དོན་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡང་དག་པར་ཞུགས་པའི་ཕྱིར།
གལ་ཏེ་རྣམ་པར་རྟོག་ན་སངས་རྒྱས་བཅོམ་ལྡན་འདས་དེ་དག་དང་།
བྱང་ཆུབ་སེམས་དཔའ་སེམས་དཔའ་ཆེན་པོ་དེ་དག་དང་།
རང་སངས་རྒྱས་རྣམས་དང་།
དགྲ་བཅོམ་པ་རྣམས་དང་།
སློབ་པ་རྣམས་དང་།
ལྷ་དང་མི་དང་ལྷ་མ་ཡིན་དུ་བཅས་པའི་འཇིག་རྟེན་གྱིས་སྨད་པར་[^1869K]འགྱུར་ཏེ།
དེ་ལ་ཐོག་མར་སེམས་ཅན་ཐམས་ཅད་[^1870K]ཀྱི་མགོན་གྱིས་ཤིག་ཅེའམ།
གནས་དང་སྐྱབས་དང་དཔུང་གཉེན་གྱིས་ཤིག་ཅེས་[^1871K]གསོལ་བ་བཏབ་ཅེས་སྨད་པར་འགྱུར་རོ།
།རབ་འབྱོར་གཞན་ཡང་གལ་ཏེ་བྱང་ཆུབ་སེམས་དཔའ་སེམས་དཔའ་ཆེན་པོའི་དྲུང་དུ་མིར་གྱུར་པའམ།
མི་མ་ཡིན་པར་གྱུར་པ་དག་འོངས་ནས་བདག་ནི་སློང་[^1872K]མོ་པའོ་ཞེས་ཡན་ལག་དང་ཉིང་ལག་བཅད་པར་གསོལ་བ་བཏབ་ན་དེའི་ཚེ་དེས་སྦྱིན་ནམ་མི་སྦྱིན་སྙམ་པའི་སེམས་གཉིས་སུ་བསྐྱེད་པར་མི་བྱའོ།
།དེ་ཅིའི་ཕྱིར་ཞེ་ན།
དེ་ནི་འདི་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་དེས་སེམས་ཅན་རྣམས་ཀྱི་དོན་དུ་ཆེད་དུ་བསམས་ཏེ།
ལུས་འདིས་བདག་གིས་སེམས་ཅན་ཐམས་ཅད་ཀྱི་དོན་བྱའོ་ཞེས་ལུས་ཡོངས་སུ་བཟུང་བས་ན་དེ་འདི་སྙམ་དུ་བདག་གིས་སེམས་ཅན་འདི་དག་གི་དོན་དུ་ལུས་ཡོངས་སུ་བཟུང་བས་ན་[^1873K]དེ་དག་བླང་མི་དགོས་པར་ཁྱེར་ཅིག་དེངས་ཤིག་ཅེས་སེམས་བསྐྱེད་པར་བྱ་སྟེ།
རབ་འབྱོར་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོས་ཤེས་རབ་ཀྱི་ཕ་རོལ་ཏུ་ཕྱིན་པ་ལ་བསླབ་པར་བྱའོ།
།རབ་འབྱོར་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོས་སློང་མོ་པ་མཐོང་ན་འདི་སྙམ་དུ་ཆོས་འདི་དག་ཐམས་ཅད་ཀྱི་རང་བཞིན་དམིགས་སུ་མེད་ན།
འདི་ལ་སུ་ཞིག་ནི་[^1874K]སྦྱིན་པ་ཡོངས་སུ་གཏོང་།
སུ་ལ་ནི་སྦྱིན་པར་བྱ།
ཅི་ཞིག་ནི་སྦྱིན་པར་བྱ་ཞེས་སེམས་བསྐྱེད་པར་བྱའོ།
།དེ་ཅིའི་ཕྱིར་ཞེ་ན།
འདི་ལྟར་ཆོས་འདི་དག་ནི་མཐའ་ལས་འདས་པ་སྟོང་པ་ཉིད་ཀྱིས་[^1875K]སྟོང་པ་སྟེ།
སྟོང་པ་ཉིད་ལ་ནི་གང་ལ་ཡང་ཡོངས་སུ་སྟོང་པའམ་[^1876K]གང་ལས་ཀྱང་ཕྲོགས་པ་མེད་དོ།
།རབ་འབྱོར་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོས་ཤེས་རབ་ཀྱི་ཕ་རོལ་ཏུ་ཕྱིན་པ་དང་།
འདི་ལྟ་སྟེ་ནང་སྟོང་པ་ཉིད་ནས་དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་བར་ལ་བསླབ་པར་བྱའོ།
།དེ་སྟོང་པ་ཉིད་ལ་གནས་ཤིང་སྦྱིན་པ་ཡོངས་སུ་[^1877K]གཏོང་བ་དེའི་སྦྱིན་པའི་ཕ་རོལ་ཏུ་ཕྱིན་པ་རྟག་ཏུ་རྒྱུན་མི་འཆད་པར་[^1878K]ཡོངས་སུ་རྫོགས་པར་འགྱུར་ཏེ།
དེ་ལ་སྦྱིན་པའི་ཕ་རོལ་ཏུ་ཕྱིན་པ་ཡོངས་སུ་རྫོགས་པ་དེས་ཕྱི་ནང་གི་དངོས་པོ་གཅད་[^1879K]ཅིང་གཏུབས་ཀྱང་བདག་ལ་སུ་ཡང་གཏུབ་པའམ་གཅོད་དོ་སྙམ་པའི་སེམས་མི་འབྱུང་ངོ་ཞེས་པ་[^1880K]ནི་སྤྲུལ་པའི་སྐུའི་སྒོ་ནས་ཆོས་ཀྱི་སྐུའི་ཕྲིན་ལས་སྤྱིར་བསྟན་པ་ཡིན་ནོ།།
།།རབ་འབྱོར་ངས་འདི་ནས་སངས་རྒྱས་ཀྱི་སྤྱན་གྱིས་འཇིག་རྟེན་ལ་རྣམ་པར་གཟིགས་ན།
ཤར་ཕྱོགས་ཀྱི་འཇིག་རྟེན་གྱི་ཁམས་གང་གཱའི་ཀླུང་གི་བྱེ་མ་སྙེད་དག་ན་བྱང་ཆུབ་སེམས་དཔའ་སེམས་དཔའ་ཆེན་པོ་དག་ཆེད་དུ་བསམས་ཏེ།
སེམས་ཅན་དམྱལ་བ་ཆེན་པོ་དག་ཏུ་དོང་ཞིང་སེམས་ཅན་དམྱལ་བ་ཆེན་པོའི་སྡུག་བསྔལ་ཞི་བར་བྱས་ནས།
རྫུ་འཕྲུལ་གྱི་ཆོ་འཕྲུལ་དང་།
ཀུན་བརྗོད་པའི་ཆོ་འཕྲུལ་དང་།
རྗེས་སུ་བསྟན་པའི་ཆོ་འཕྲུལ་དང་།
ཆོ་འཕྲུལ་གསུམ་པོ་དེ་དག་གིས་སེམས་ཅན་དམྱལ་བ་པའི་[^1881K]སེམས་ཅན་དེ་དག་ལ་ཆོས་སྟོན་ཅིང་།
རྫུ་འཕྲུལ་གྱི་ཆོ་འཕྲུལ་གྱིས་སེམས་ཅན་དམྱལ་བ་ཆེན་པོའི་སྡུག་བསྔལ་ཞི་བར་བྱས་ཏེ།
ཀུན་བརྗོད་པའི་ཆོ་འཕྲུལ་དང་།
རྗེས་སུ་བསྟན་པའི་ཆོ་འཕྲུལ་གྱིས་ཆོས་སྟོན་པ་དང་།
བྱང་ཆུབ་སེམས་དཔའ་སེམས་དཔའ་ཆེན་པོ་དེ་དག་བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
དགའ་བ་ཆེན་པོ་དང་།
བཏང་སྙོམས་ཆེན་པོས་ཆོས་སྟོན་ཏེ།
དེས་སེམས་ཅན་དམྱལ་བ་པའི་སེམས་ཅན་དེ་དག་བྱང་ཆུབ་སེམས་དཔའ་སེམས་དཔའ་ཆེན་པོ་དེ་དག་ལ་སེམས་མོས་པར་བྱས་ཤིང་སེམས་ཅན་དམྱལ་བ་ཆེན་པོ་དེ་དག་ནས་རྣམ་པར་ལྡང་བ་དང་།
དེ་དག་སེམས་ཅན་དམྱལ་བ་ཆེན་པོ་དེ་དག་ནས་རྣམ་པར་ལངས་ནས་ལྷ་དང་མི་དག་དང་སྐལ་བ་མཉམ་པར་སྐྱེས་ཤིང་རིམ་གྱིས་ཐེག་པ་གསུམ་[^1882K]གྱིས་སྡུག་བསྔལ་མཐར་འབྱིན་པ་མཐོང་ངོ་།
།རབ་འབྱོར་ངས་འདི་ནས་སངས་རྒྱས་ཀྱི་སྤྱན་གྱིས་འཇིག་རྟེན་ལ་རྣམ་པར་གཟིགས་ན།
ལྷོ་དང་།
ནུབ་དང་།
བྱང་དང་།
བྱང་ཤར་དང་།
ཤར་ལྷོ་དང་།
ལྷོ་ནུབ་དང་།
ནུབ་བྱང་དང་།
འོག་དང་སྟེང་གི་ཕྱོགས་ཀྱི་འཇིག་རྟེན་གྱི་ཁམས་གང་གཱའི་ཀླུང་གི་བྱེ་མ་སྙེད་དག་ན།
བྱང་ཆུབ་སེམས་དཔའ་[^1883K]སེམས་དཔའ་ཆེན་པོ་དེ་དག་ལ་[^1884K]ཆེད་དུ་བསམས་ཏེ།
སེམས་ཅན་དམྱལ་བ་ཆེན་པོ་དག་ཏུ་དོང་ཞིང་སེམས་ཅན་དམྱལ་བ་ཆེན་པོའི་སྡུག་བསྔལ་ཞི་བར་བྱས་ནས།
རྫུ་འཕྲུལ་གྱི་ཆོ་འཕྲུལ་དང་།
ཀུན་བརྗོད་པའི་ཆོ་འཕྲུལ་དང་།
རྗེས་སུ་བསྟན་པའི་ཆོ་འཕྲུལ་དང་།
ཆོ་འཕྲུལ་གསུམ་པོ་དེ་དག་གིས་སེམས་ཅན་དམྱལ་བ་པའི་སེམས་ཅན་དེ་དག་ལ་ཆོས་སྟོན་ཞིང་རྫུ་འཕྲུལ་གྱི་ཆོ་འཕྲུལ་གྱིས་སེམས་ཅན་དམྱལ་བ་ཆེན་པོའི་སྡུག་བསྔལ་དེ་དག་ཞི་བར་བྱས་ཏེ།
ཀུན་བརྗོད་པའི་ཆོ་འཕྲུལ་དང་།
རྗེས་སུ་བསྟན་པའི་ཆོ་འཕྲུལ་གྱིས་ཆོས་སྟོན་པ་དང་།
བྱང་ཆུབ་སེམས་དཔའ་སེམས་དཔའ་ཆེན་པོ་དེ་དག་བྱམས་པ་ཆེན་པོ་དང་།སྙིང་རྗེ་ཆེན་པོ་དང་།
དགའ་བ་ཆེན་པོ་དང་།
བཏང་སྙམས་(སྙོམས་)ཆེན་པོས་ཆོས་སྟོན་ཏེ།
དེས་སེམས་ཅན་དམྱལ་བ་པའི་སེམས་ཅན་དེ་དག་བྱང་ཆུབ་སེམས་དཔའ་སེམས་དཔའ་ཆེན་པོ་དེ་དག་ལ་སེམས་མོས་པར་བྱས་ཤིང་སེམས་ཅན་དམྱལ་བ་ཆེན་པོ་དེ་དག་ནས་རྣམ་པར་ལྡང་བ་དང་།
དེ་དག་སེམས་ཅན་དམྱལ་བ་ཆེན་པོ་དེ་དག་ནས་རྣམ་པར་ལངས་ནས།
ལྷ་དང་མི་དག་དང་སྐལ་བ་མཉམ་པར་སྐྱེས་ཤིང་རིམ་གྱིས་[^1885K]ཐེག་པ་གསུམ་གྱིས་སྡུག་བསྔལ་མཐར་འབྱིན་པ་མཐོང་ངོ་ཞེས་བྱ་བ་ནི་དམྱལ་བའི་འགྲོ་བ་ཞི་བར་མཛད་པའི་ཕྲིན་ལས་ཡིན་ནོ།།
།།རབ་འབྱོར་ངས་འདི་ཉིད་ནས་སངས་རྒྱས་ཀྱི་སྤྱན་གྱིས་འཇིག་རྟེན་ལ་རྣམ་པར་གཟིགས་ན།
ཤར་ཕྱོགས་ཀྱི་འཇིག་རྟེན་གྱི་ཁམས་གང་གཱའི་ཀླུང་གི་བྱེ་མ་སྙེད་དག་ན་བྱང་ཆུབ་སེམས་དཔའ་སེམས་དཔའ་ཆེན་པོ་སངས་རྒྱས་བཅོམ་ལྡན་འདས་རྣམས་[^1886K]ལ་བསྙེན་བཀུར་བྱེད་པ་རྣམས་མཐོང་སྟེ།
བྱང་ཆུབ་སེམས་དཔའ་སེམས་དཔའ་ཆེན་པོ་དེ་དག་སངས་རྒྱས་བཅོམ་ལྡན་འདས་དེ་དག་ལ་དགྱེས་པར་མི་འགྱུར་བས་མ་ཡིན་གྱི་དགྱེས་པར་འགྱུར་བ་དང་།
ཐུགས་སུ་མི་བྱོན་པས་མ་ཡིན་གྱི་ཐུགས་སུ་བྱོན་པ་དང་།
མ་གུས་པས་མ་ཡིན་གྱི།
གུས་པས་ཤིན་ཏུ་དད་པས་བསྙེན་བཀུར་བྱེད་ཅིང་།
བྱང་ཆུབ་སེམས་དཔའ་སེམས་དཔའ་ཆེན་པོ་དེ་དག་སངས་རྒྱས་བཅོམ་ལྡན་འདས་[^1887K]དེ་དག་སངས་རྒྱས་བཅོམ་ལྡན་འདས་དེ་དག་གིས་[^1888K]ཆོས་བསྟན་པ་དེ་ཡང་འཛིན་ཞིང་བཟུང་ནས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་ཀྱི་བར་དུ་འཆང་ཞིང་ནམ་དུ་ཡང་ཆུད་མི་གསོན་ནོ།
།རབ་འབྱོར་ངས་འདི་ཉིད་ནས་སངས་རྒྱས་ཀྱི་སྤྱན་གྱིས་འཇིག་རྟེན་ལ་རྣམ་པར་གཟིགས་ན།
ལྷོ་དང་།
ནུབ་དང།
བྱང་དང་།
བྱང་ཤར་དང་།
ཤར་ལྷོ་དང་།
ལྷོ་ནུབ་དང་།
ནུབ་བྱང་དང་།
འོག་དང་།
སྟེང་གི་ཕྱོགས་ཀྱི་འཇིག་རྟེན་གྱི་ཁམས་གང་གཱའི་ཀླུང་གི་བྱེ་མ་སྙེད་དག་ན་བྱང་ཆུབ་སེམས་དཔའ་སེམས་དཔའ་ཆེན་པོ་སངས་རྒྱས་བཅོམ་ལྡན་འདས་རྣམས་ལ་བསྙེན་བཀུར་བྱེད་པ་དག་མཐོང་སྟེ།
བྱང་ཆུབ་སེམས་དཔའ་སེམས་དཔའ་ཆེན་པོ་དེ་དག་སངས་རྒྱས་བཅོམ་ལྡན་འདས་དེ་དག་ལ་དགྱེས་པར་མི་འགྱུར་བས་མ་ཡིན་གྱི།
དགྱེས་པར་འགྱུར་བ་དང་།
ཐུགས་སུ་མི་བྱོན་པས་མ་ཡིན་གྱི།
ཐུགས་སུ་བྱོན་པ་དང་།
མ་གུས་པས་མ་ཡིན་གྱི[^1889K]།
གུས་པས་ཤིན་ཏུ་དད་པར་བསྙེན་བཀུར་བྱེད་ཅིང་།
བྱང་ཆུབ་སེམས་དཔའ་སེམས་དཔའ་ཆེན་པོ་དེ་དག་སངས་རྒྱས་བཅོམ་ལྡན་འདས་དེ་དག་གིས་ཆོས་གང་བསྟན་པ་དེ་ཡང་འཛིན་ཞིང་བཟུང་ནས།
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་ཀྱི་བར་དུ་འཆང་ཞིང་ནམ་དུ་ཡང་ཆུད་མི་གསོན་ཏོ།།
།།བམ་པོ་དྲུག་ཅུ་དྲུག་པ།
རབ་འབྱོར་ངས་ཡང་[^1890K]འདི་ནས་སངས་རྒྱས་ཀྱི་སྤྱན་གྱིས་འཇིག་རྟེན་ལ་རྣམ་པར་གཟིགས་ན[^1891K]།
ཤར་ཕྱོགས་ཀྱི་འཇིག་རྟེན་གྱི་ཁམས་གང་གཱའི་ཀླུང་གི་བྱེ་མ་སྙེད་དག་[^1892K]ན་བྱང་ཆུབ་སེམས་དཔའ་སེམས་དཔའ་ཆེན་པོ་དག་བྱེལ་སང་(བྱོལ་སོང་)གི་སྐྱེ་གནས་པའི་སེམས་ཅན་རྣམས་ཀྱི་དོན་དུ་བདག་ཡོངས་སུ་གཏོང་བར་བྱེད་ཅིང་།
དེ་ལ་བྱང་ཆུབ་སེམས་དཔའ་སེམས་དཔའ་ཆེན་པོ་དེ་དག་ཡན་ལག་དང་ཉིང་ལག་བཅད་ཅིང་གཏུབས་ཏེ་ཕྱོགས་བཅུར་རྣམ་པར་འཐོར་བ་དང་།
བྱོལ་སོང་གི་སྐྱེ་གནས་སུ་གཏོགས་པའི་སེམས་ཅན་དེ་དག་གིས་བྱང་ཆུབ་སེམས་དཔའ་སེམས་དཔའ་ཆེན་པོ་དེ་དག་གི་ཤ་ཟོས་ནས་དེ་དག་བྱང་ཆུབ་སེམས་དཔའ་སེམས་དཔའ་ཆེན་པོ་དེ་དག་ལ་བྱམས་པ་ཐོབ་པ་དང་།
དེ་དག་ལ་[^1893K]བྱམས་པ་ཐོབ་པ་དེས་བྱོལ་སོང་གི་སྐྱེ་གནས་ནས་རྣམ་པར་ལྡང་ཞིང་རྣམ་པར་ལངས་ནས་ལྷ་དང་མིའི་ནང་དུ་སྐྱེ་བ་དང་།
དེ་དག་ཏུ་སྐྱེས་ནས་ཀྱང་སངས་རྒྱས་བཅོམ་ལྡན་འདས་རྣམས་[^1894K]མཉེས་པར་བྱེད་པ་དང་།
དེ་དག་སངས་རྒྱས་བཅོམ་ལྡན་འདས་དེ་དག་ལ་བསྙེན་བཀུར་བྱེད་པ་དང་།
དེ་དག་སངས་རྒྱས་བཅོམ་ལྡན་འདས་ལས་ཆོས་ཐོས་ཏེ།
དེ་བཞིན་ཉིད་དུ་ནན་ཏན་དུ་བྱེད་པ་དང་།
དེ་དག་ཉན་ཐོས་ཀྱི་ཐེག་པའམ།
རང་སངས་རྒྱས་ཀྱི་ཐེག་པའམ།
ཐེག་པ་ཆེན་པོའམ།
ཐེག་པ་གསུམ་པོ་དེ་དག་གིས་[^1895K]ཕུང་པོ་མ་ལུས་པའི་མྱ་ངན་ལས་འདས་པའི་དབྱིངས་སུ་རིམ་གྱིས་ཡོངས་སུ་མྱ་ངན་ལས་འདས་པ་[^1896K]མཐོང་སྟེ།
རབ་འབྱོར་དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་གང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་ཅིང་།
དེ་བཞིན་ཉིད་དུ་ནན་ཏན་དུ་བྱེད་པ་དེ་དག་ནི་དེ་ལྟར་ཕན་པ་མང་པོ་བྱེད་པའོ།
།རབ་འབྱོར་ངས་འདི་ནས་སངས་རྒྱས་ཀྱི་སྤྱན་གྱིས་འཇིག་རྟེན་ལ་རྣམ་པར་གཟིགས་ན།
ལྷོ་དང་།
ནུབ་དང་།
བྱང་དང་།
བྱང་ཤར་དང་།
ཤར་ལྷོ་དང་།
ལྷོ་ནུབ་དང་།
ནུབ་བྱང་དང་།
འོག་དང་སྟེང་གི་ཕྱོགས་ཀྱི་འཇིག་རྟེན་གྱི་ཁམས་གང་གཱའི་གླུང་(ཀླུང་)གི་བྱེ་མ་སྙེད་དག་ན།
བྱང་ཆུབ་སེམས་དཔའ་སེམས་དཔའ་ཆེན་པོ་དག་བྱོལ་སོང་གི་སྐྱེ་གནས་པའི་སེམས་ཅན་རྣམས་ཀྱི་དོན་དུ་བདག་ཡོངས་སུ་གཏོང་བར་བྱེད་ཅིང་།
དེ་ལ་བྱང་ཆུབ་སེམས་དཔའ་སེམས་དཔའ་ཆེན་པོ་དེ་དག་ཡན་ལག་དང་ཉིང་ལག་བཅད་ཅིང་གཏུབས་ཏེ་ཕྱོགས་བཅུར་རྣམ་པར་འཐོར་བ་དང་།
བྱོལ་སོང་གི་སྐྱེ་གནས་སུ་གཏོགས་པའི་སེམས་ཅན་དེ་དག་གིས་བྱང་ཆུབ་སེམས་དཔའ་སེམས་དཔའ་ཆེན་པོ་དེ་དག་གི་ཤ་ཟོས་ནས་དེ་དག་བྱང་ཆུབ་སེམས་དཔའ་སེམས་དཔའ་ཆེན་པོ་དེ་དག་ལ་བྱམས་པ་ཐོབ་པ་དང་།
དེ་དག་བྱམས་པ་ཐོབ་པ་དེས་བྱོལ་སོང་གི་སྐྱེ་གནས་ནས་རྣམ་པར་ལྡང་ཞིང་རྣམ་པར་ལངས་ནས་ལྷ་དང་མིའི་ནང་དུ་སྐྱེ་བ་དང་།
དེ་དག་ཏུ་སྐྱེས་ནས་ཀྱང་སངས་རྒྱས་བཅོམ་ལྡན་འདས་རྣམས་ལ་མཉེས་པར་བྱེད་པ་དང་།
དེ་དག་སངས་རྒྱས་བཅོམ་ལྡན་འདས་དེ་དག་ལ་བསྙེན་བཀུར་བྱེད་པ་དང་།
དེ་དག་སངས་རྒྱས་བཅོམ་ལྡན་འདས་དེ་དག་ལས་ཆོས་ཐོས་ཏེ།
དེ་བཞིན་ཉིད་དུ་ནན་ཏན་བྱེད་པ་དང་།
དེ་དག་ཉན་ཐོས་ཀྱི་ཐེག་པ་དང་།
རང་སངས་རྒྱས་ཀྱི་ཐེག་པའམ།
ཐེག་པ་ཆེན་པོའམ།
ཐེག་པ་གསུམ་པོ་དེ་དག་གིས་ཕུང་པོ་མ་ལུས་པའི་མྱ་ངན་ལས་འདས་པའི་དབྱིངས་སུ་རིམ་གྱིས་ཡོངས་སུ་མྱ་ངན་ལས་འདའ་བ་མཐོང་སྟེ།
རབ་འབྱོར་དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་གང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་ཅིང་དེ་བཞིན་ཉིད་དུ་ནན་ཏན་དུ་བྱེད་པ་དེ་དག་ནི་དེ་ལྟར་ཕན་པ་མང་པོ་བྱེད་པའོ་ཞེས་བྱ་བ་ནི་བྱོལ་སོང་གི་སྐྱེ་གནས་ཞི་བར་མཛད་པའི་ཕྲིན་ལས་ཡིན་ནོ།།
།།རབ་འབྱོར་ངས་འདི་ནས་སངས་རྒྱས་ཀྱི་སྤྱན་གྱིས་འཇིག་རྟེན་ལ་རྣམ་པར་གཟིགས་ན།
ཤར་ཕྱོགས་གྱི་(ཀྱི་)འཇིག་རྟེན་གྱི་ཁམས་གང་གཱའི་ཀླུང་གི་བྱེ་མ་སྙེད་དག་ན་བྱང་ཆུབ་སེམས་དཔའ་སེམས་དཔའ་ཆེན་པོ་སེམས་ཅན་ཡི་(དྭགས)དགས་ཀྱི་ཡུལ་པ་རྣམས་ཀྱི་ཡི་དགས་ཀྱི་ཡུལ་དེ་དག་ན་སྡུག་བསྔལ་ཇི་སྙེད་ཅིག་ཡོད་པ་དེ་དག་ཐམས་ཅད་རབ་ཏུ་འཇིལ་ཞིང་།
སེར་སྣ་སྤང་བའི་ཕྱིར་ཆོས་སྟོན་པ་དང་།
དེ་དག་ན་[^1897K]སེམས་ཅན་ཡི་དགས་ཀྱི་ཡུལ་པ་དེ་དག་བྱང་ཆུབ་སེམས་དཔའ་སེམས་དཔའ་ཆེན་པོ་དེ་དག་ལ་བྱམས་པའི་སེམས་བསྐྱེད་ཅིང་།
ཡི་དགས་ཀྱི་སྐྱེ་གནས་དེ་དང་དེ་དག་ནས་རྣམ་པར་ལྡང་བ་དང་།
དེ་དག་ཡི་དྭགས་ཀྱི་སྐྱེ་གནས་དེ་དག་ནས་རྣམ་པར་ལངས་ནས་དགེ་བའི་རྩ་བ་དེ་ཉིད་ཀྱིས་ལྷའི་འཇིག་རྟེན་དང་མིའི་འཇིག་རྟེན་དུ་སྐྱེས་ཏེ།
ཕུང་པོ་མ་ལུས་པའི་མྱ་ངན་ལས་འདས་པའི་དབྱིངས་སུ་ཡོངས་སུ་མྱ་ངན་ལས་འདས་པའི་[^1898K]བར་དུ་སངས་རྒྱས་བཅོམ་ལྡན་འདས་རྣམས་དང་ནམ་ཡང་བྲལ་བར་[^1899K]མི་འགྱུར་བདག་མཐོང་ངོ་།
།རབ་འབྱོར་ངས་འདི་ནས་སངས་རྒྱས་ཀྱི་སྤྱན་གྱིས་འཇིག་རྟེན་ལ་རྣམ་པར་གཟིགས་ན།
ལྷོ་དང་།
ནུབ་དང་།
བྱང་དང་།
བྱང་ཤར་དང་།
ཤར་ལྷོ་དང་།
ལྷོ་ནུབ་དང་།
ནུབ་བྱང་དང་།
འོག་དང་སྟེང་གི་ཕྱོགས་ཀྱི་འཇིག་རྟེན་གྱི་ཁམས་གང་གཱའི་ཀླུང་གི་བྱེ་མ་སྙེད་དག་ན་བྱང་ཆུབ་སེམས་དཔའ་སེམས་དཔའ་ཆེན་པོ་སེམས་ཅན་ཡི་དགས་ཀྱི་ཡུལ་པ་རྣམས་ཀྱི་ཡི་དགས་ཀྱི་ཡུལ་དེ་དག་ན་སྡུག་བསྔལ་ཇི་སྙེད་ཅིག་ཡོད་པ་དེ་དག་ཐམས་ཅད་རབ་ཏུ་འཇིལ་ཞིང་སེར་སྣ་སྤང་བའི་ཕྱིར་[^1900K]ཆོས་སྟོན་པ་དང་།
དེ་དག་ན་སེམས་ཅན་ཡི་དགས་ཀྱི་ཡུལ་པ་དེ་དག་བྱང་ཆུབ་སེམས་དཔའ་སེམས་དཔའ་ཆེན་པོ་དེ་དག་ལ་བྱམས་པའི་སེམས་བསྐྱེད་ཅིང་།
ཡི་དགས་ཀྱི་སྐྱེ་གནས་དེ་དག་ནས་རྣམ་པར་ལྡང་བ་དང་།
དེ་དག་ཡི་དགས་ཀྱི་སྐྱེ་གནས་དེ་དག་ནས་རྣམ་པར་ལངས་ནས་དེ་དགེ་བའི་རྩ་བ་དེ་ཉིད་ཀྱིས་ལྷའི་འཇིག་རྟེན་དང་།
མིའི་འཇིག་རྟེན་དུ་སྐྱེས་ཏེ།
ཕུང་པོ་མ་ལུས་པའི་མྱ་ངན་ལས་འདས་པའི་དབྱིངས་སུ་ཡོངས་སུ་མྱ་ངན་ལས་འདས་ཀྱི་བར་དུ་སངས་རྒྱས་བཅོམ་ལྡན་འདས་རྣམས་དང་ནམ་ཡང་འབྲལ་བར་མི་འགྱུར་བ་དག་མཐོང་ངོ་ཞེས་བྱ་བ་ནི་ཡི་དགས་ཀྱི་འཇིག་རྟེན་ཞི་བར་མཛད་པའི་ཕྲིན་ལས་ཡིན་ནོ།།
།།རབ་འབྱོར་ངས་ཡང་[^1901K]འདི་ནས་སངས་རྒྱས་ཀྱི་སྤྱན་གྱིས་འཇིག་རྟེན་ལ་རྣམ་པར་གཟིགས་ན།
ཤར་ཕྱོགས་ཀྱི་འཇིག་རྟེན་གྱི་ཁམས་གང་གཱའི་ཀླུང་གི་བྱེ་མ་སྙེད་དག་ན་བྱང་ཆུབ་སེམས་དཔའ་སེམས་དཔའ་ཆེན་པོ་རྒྱལ་ཆེན་བཞིའི་རིགས་[^1902K]ཀྱི་ལྷ་རྣམས་ལ་ཆོས་སྟོན་པ་དང་།
སུམ་ཅུ་རྩ་གསུམ་དང་།
འཐབ་བྲལ་དང་།
དགའ་ལྡན་དང་།
འཕྲུལ་དགའ་དང་།
གཞན་འཕྲུལ་དབང་བྱེད་ཀྱི་ལྷ་རྣམས་ལ་ཆོས་སྟོན་པ་དང་།
བྱང་ཆུབ་སེམས་དཔའ་སེམས་དཔའ་ཆེན་པོ་དེ་དག་ལས་ལྷའི་བུ་དེ་དག་གིས་ཆོས་དེ་ཐོས་ནས་ཐེག་པ་གསུམ་པོས་རིམ་གྱིས་ཡོངས་སུ་མྱ་ངན་ལས་འདས་པར་གྱུར་པ་དང་།
ཡོངས་སུ་མྱ་ངན་ལས་འདའ་བ་དང་།
ཡོངས་སུ་མྱ་ངན་ལས་འདའ་བར་འགྱུར་བ་མཐོང་སྟེ།
རབ་འབྱོར་དེ་ལ་ལྷའི་བུ་གང་འདོད་པའི་ཡོན་ཏན་ལྔས་ཤས་ཆེར་མྱོས་པ་དེ་དག་ལ་གཞལ་མེད་ཁང་དེ་དག་འབར་བར་སྣང་བར་བྱས་ཤིང་།
དེ་ལ་སྐྱོ་བར་གྱུར་པར་ཤེས་ནས།
འདི་སྐད་དུ་གྲོགས་པོ་དག་འདུ་བྱེད་ཐམས་ཅད་ནི་མི་རྟག་པ།
འདུ་བྱེད་ཐམས་ཅད་ནི་སྡུག་བསྔལ་པ།
འདུ་བྱེད་ཐམས་ཅད་ནི་བདག་མེད་པ།
འདུ་བྱེད་ཐམས་ཅད་ནི་མི་བརྟན་པ།
འདུ་བྱེད་ཐམས་ཅད་ནི་ཡིད་བརྟན་དུ་མི་རུང་བ།
འདུ་བྱེད་ཐམས་ཅད་ནི་རྣམ་པར་འགྱུར་བའི་ཆོས་ཅན་ཡིན་ན།
འདུ་བྱེད་ཐམས་ཅད་ལ་ལྟ་སུ་ཞིག་ཡིད་ལ་[^1903K]འབེབས་པར་གནས་ཞེས་[^1904K]ཆོས་སྟོན་ཏོ།
།རབ་འབྱོར་ངས་ཡང་འདི་ནས་སངས་རྒྱས་ཀྱི་སྤྱན་གྱིས་འཇིག་རྟེན་ལ་རྣམ་པར་གཟིགས་ན།
ལྷོ་དང་།
ནུབ་དང་།
བྱང་དང་།
བྱང་[^1905K]ཤར་དང་།
ཤར་ལྷོ་དང་།
ལྷོ་ནུབ་དང་།
ནུབ་བྱང་དང་།
འོག་དང་སྟེང་གི་ཕྱོགས་ཀྱི་འཇིག་རྟེན་གྱི་ཁམས་གང་གཱའི་ཀླུང་གི་བྱེ་མ་སྙེད་དག་ན་བྱང་ཆུབ་སེམས་དཔའ་སེམས་དཔའ་ཆེན་པོ་རྒྱལ་ཆེན་བཞིའི་རིས་ཀྱི་ལྷ་རྣམས་ལ་ཆོས་སྟོན་པ་དང་།
སུམ་ཅུ་རྩ་གསུམ་དང་།
འཐབ་བྲལ་དང་།
དགའ་ལྡན་དང་།
འཕྲུལ་དགའ་དང་།
གཞན་འཕྲུལ་དབང་བྱེད་ཀྱི་ལྷ་རྣམས་ལ་ཆོས་སྟོན་པ་དང་།
བྱང་ཆུབ་སེམས་དཔའ་སེམས་དཔའ་ཆེན་པོ་དེ་དག་ལས་ལྷའི་བུ་དེ་དག་གིས་ཆོས་དེ་ཐོས་ནས་ཐེག་པ་གསུམ་པོས་རིམ་གྱིས་ཡོངས་སུ་མྱ་ངན་ལས་འདས་པར་གྱུར་པ་དང་།
ཡོངས་སུ་མྱ་ངན་ལས་འདའ་བ་དང་།
ཡོངས་སུ་མྱ་ངན་ལས་འདའ་བར་འགྱུར་བར་མཐོང་སྟེ།
རབ་འབྱོར་དེ་ལ་ལྷའི་བུ་གང་འདོད་པའི་ཡོན་ཏན་ལྔས་ཤས་ཆེར་མྱོས་པ་དེ་དག་ལ་གཞལ་མེད་ཁང་དེ་དག་འབར་བར་སྣང་བར་བྱས་ཤིང་དེ་དག་སྐྱོ་བར་གྱུར་པར་ཤེས་ནས་འདི་སྐད་དུ་གྲོགས་པོ་དག་འདུ་བྱེད་ཐམས་ཅད་ནི་མི་རྟག་པ།
འདུ་བྱེད་ཐམས་ཅད་ནི་སྡུག་བསྔལ་བ།
འདུ་བྱེད་ཐམས་ཅད་ནི་བདག་མེད་པ།
འདུ་བྱེད་ཐམས་ཅད་ནི་མི་བརྟན་པ།
འདུ་བྱེད་ཐམས་ཅད་ནི་ཡིད་བརྟན་དུ་མི་རུང་བ།
འདུ་བྱེད་ཐམས་ཅད་ནི་རྣམ་པར་འགྱུར་བའི་ཆོས་ཅན་ཡིན་ན།
འདུ་བྱེད་རྣམས་ལ་ལྟ་སུ་ཞིག་ཡིད་ཕེབས་པར་གནས་ཞེས་[^1906K]ཆོས་སྟོན་ཏོ།
།རབ་འབྱོར་ངས་ཡང་འདི་ནས་སངས་རྒྱས་ཀྱི་སྤྱན་གྱིས་འཇིག་རྟེན་ལ་རྣམ་པར་གཟིགས་ན།
ཤར་ཕྱོགས་ཀྱི་འཇིག་རྟེན་གྱི་ཁམས་གང་གཱའི་ཀླུང་གི་བྱེ་མ་སྙེད་དག་ན།
བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་སེམས་ཅན་གང་ཚངས་པའི་ལྟ་བ་ལ་མངོན་པར་ཞེན་པ་དེ་དག་ལ།
ཀྱེ་གྲོགས་པོ་དག་ཆོས་ཐམས་ཅད་སྟོང་པ་ལ་ཅི་ཞིག་ལྟ་བ་བསྐྱེད།
ཆོས་ཐམས་ཅད་གསོག་དང་།
གསོབ་ཤ་སྟག་ལ་ཅི་ཞིག་ལྟ་བ་བསྐྱེད་ཅེས་ལྟ་བའི་རྣམ་པ་དེ་དག་དང་བྲལ་བར་བྱེད་པ་དེ་དག་མཐོང་སྟེ།
རབ་འབྱོར་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་སྙིང་རྗེ་ཆེན་པོ་ལ་གནས་ཤིང་སེམས་ཅན་རྣམས་ལ་ཆོས་སྟོན་ཏོ།
།རབ་འབྱོར་དེ་ནི་ངོ་མཚར་ཆེ་སྟེ།
བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་[^1907K]རྨད་དུ་བྱུང་བའི་ཆོས་སོ།
།རབ་འབྱོར་ངས་ཡང་འདི་ནས་སངས་རྒྱས་ཀྱི་སྤྱན་གྱིས་འཇིག་རྟེན་ལ་རྣམ་པར་གཟིགས་ན།
ལྷོ་དང་།
ནུབ་དང་།
བྱང་དང་།
བྱང་ཤར་དང་།
ཤར་ལྷོ་དང་།
ལྷོ་ནུབ་དང་།
ནུབ་བྱང་དང་།
འོག་དང་སྟེང་གི་ཕྱོགས་ཀྱི་འཇིག་རྟེན་གྱི་ཁམས་གང་གཱའི་ཀླུང་གི་བྱེ་མ་སྙེད་དག་ན།
བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་སེམས་ཅན་[^1908K]གང་ཚངས་པའི་ལྟ་བ་ལ་མངོན་པར་ཞེན་པ་དེ་དག་ལ་ཀྱེ་གྲོགས་པོ་དག་ཆོས་ཐམས་ཅད་སྟོང་པ་ལ་ཅི་ཞིག་ལྟ་བ་བསྐྱེད།
ཆོས་ཐམས་ཅད་གསོག་དང་གསོབ་ཤ་སྟག་ལ་ཅི་ཞིག་ལྟ་བ་བསྐྱེད་ཅེས་ལྟ་བའི་རྣམ་པ་དེ་དག་དང་བྲལ་བར་བྱེད་པ་མཐོང་སྟེ།
རབ་འབྱོར་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་སྙིང་རྗེ་ཆེན་པོ་ལ་གནས་ཤིང་སེམས་ཅན་རྣམས་ལ་ཆོས་སྟོན་ཏོ།
།རབ་འབྱོར་དེ་ནི་ངོ་མཚར་ཆེ་སྟེ།
བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་རྨད་དུ་བྱུང་བའི་ཆོས་སོ་ཞེས་བྱ་བ་ནི་ལྷའི་འགྲོ་བ་[^1909K]ཞི་བར་མཛད་པའི་ཕྲིན་ལས་ཡིན་ནོ།།
།།རབ་འབྱོར་ངས་ཡང་འདི་ནས་སངས་རྒྱས་ཀྱི་སྤྱན་གྱིས་འཇིག་རྟེན་ལ་རྣམ་པར་གཟིགས་ན།
ཤར་ཕྱོགས་ཀྱི་འཇིག་རྟེན་གྱི་ཁམས་གང་གཱའི་ཀླུང་གི་བྱེ་མ་སྙེད་དག་ན་བྱང་ཆུབ་སེམས་དཔའ་སེམས་དཔའ་ཆེན་པོ་དག་མི་རྣམས་བསྡུ་བའི་དངོས་པོ་བཞིས་སྡུད་པ་མཐོང་སྟེ།
བཞི་གང་ཞེ་ན།
སྦྱིན་པ་དང་།
ཚིག་སྙན་པ་དང་།
དོན་སྤྱོད་པ་དང་།
དོན་མཐུན་པའོ།
།རབ་འབྱོར་ངས་འདི་ནས་སངས་རྒྱས་ཀྱི་སྤྱན་གྱིས་འཇིག་རྟེན་ལ་རྣམ་པར་[^1910K]གཟིགས་ན།
ལྷོ་དང་།
ནུབ་དང་།
བྱང་དང་།
བྱང་ཤར་དང་།
ཤར་ལྷོ་དང་།
ལྷོ་ནུབ་དང་།
ནུབ་བྱང་དང་།
འོག་དང་སྟེང་གི་ཕྱོགས་ཀྱི་འཇིག་རྟེན་གྱི་ཁམས་གང་གཱའི་ཀླུང་གི་བྱེ་མ་སྙེད་དག་ན་བྱང་ཆུབ་སེམས་དཔའ་སེམས་དཔའ་ཆེན་པོ་དག་[^1911K]མི་རྣམས་བསྡུ་བའི་དངོས་པོ་བཞིས་སྡུད་པ་མཐོང་སྟེ།
བཞི་གང་ཞེ་ན།
སྦྱིན་པ་དང་།
ཚིག་སྙན་པ་དང་།
དོན་སྤྱོད་པ་དང་།
དོན་མཐུན་པའོ།
།རབ་འབྱོར་ཇི་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་སྦྱིན་པས་སེམས་ཅན་རྣམས་སྡུད་པ་ཡིན་ཞེ་ན།
རབ་འབྱོར་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་སྦྱིན་པ་གཉིས་ཀྱིས་སེམས་ཅན་རྣམས་སྡུད་དེ།
གཉིས་གང་ཞེ་ན།
འདི་ལྟ་སྟེ།
ཟང་ཟིང་གི་སྦྱིན་པ་དང་།
ཆོས་ཀྱི་སྦྱིན་པའོ།
།རབ་འབྱོར་ཇི་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་ཟང་ཟིང་གི་སྦྱིན་པས་སེམས་ཅན་རྣམས་སྡུད་པ་ཡིན་ཞེ་ན།
རབ་འབྱོར་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ་གསེར་རམ།
དངུལ་ལམ།
ནོར་བུའམ།
མུ་ཏིག་གམ།
བཻ་ཌཱུཪྻའམ།
དུང་ངམ།མན་ཤེལ་ལམ།
བྱི་རུའམ།
ས་ལེ་སྦྲམ་མམ།
ཟས་སམ།
སྐོམ་མམ།
གདུགས་སམ།
གོས་སམ།
སྤོས་སམ།
ཕྲེང་བའམ།
བྱུག་པའམ།
མལ་ཆའམ།
སྟན་ནམ།
འཚོ་བའམ།[^1912K]བུད་མེད་དམ།
སྐྱེས་པའམ།
རྟའམ།
གླང་པོའམ།
བདག་ཡོངས་སུ་གཏོང་ན།
འདི་སྐད་དུ་ཀྱེ་སེམས་ཅན་དག་[^1913K]ཚུར་ཤོག
།བདག་ཉིད་ཀྱི་[^1914K]དང་འདྲ་བར་བསླང་[^1915K]མི་དགོས་པར་ཁྱེར་ཅིག[^1916K]།ལོང་ལ་དེངས་ཤིག་ཅེས་བརྗོད་དོ།
།སྦྱིན་པ་དེས་སྦྱིན་པ་བྱིན་ནས་སངས་རྒྱས་ལ་སྐྱབས་སུ་གཏོང་ངོ་།
།ཆོས་ལ་སྐྱབས་སུ་གཏོང་ངོ་།
།དགེ་འདུན་ལ་སྐྱབས་སུ་གཏོང་ངོ་།
།ལ་ལ་ནི་བསླབ་པའི་གནས་ལྔ་འཛིན་དུ་འཛུད་དོ།
།ལ་ལ་ནི་ཡན་ལག་བརྒྱད་དང་ལྡན་པའི་གསོ་སྦྱོང་ལ་ཉེ་བར་གནས་པར་བྱེད་དོ།
།ལ་ལ་ནི་དགེ་བ་བཅུའི་ལས་ཀྱི་ལམ་ལ་རྣམ་པར་འགོད་དོ།
།ལ་ལ་ནི་བསམ་གཏན་དང་པོ་ལ།
ལ་ལ་ནི་བསམ་གཏན་གཉིས་པ་ལ།
ལ་ལ་ནི་བསམ་གཏན་གསུམ་པ་ལ།
ལ་ལ་ནི་བསམ་གཏན་བཞི་པ་ལ་འགོད་དོ།
།ལ་ལ་ནི་བྱམས་པ་ལ།
ལ་ལ་ནི་སྙིང་རྗེ་ལ།
ལ་ལ་ནི་དགའ་བ་ལ།
ལ་ལ་ནི་བཏང་སྙོམས་ལ་འགོད་དོ།
།ལ་ལ་ནི་ནམ་མཁའ་མཐའ་ཡས་སྐྱེ་མཆེད་ལ།
ལ་ལ་ནི་རྣམ་ཤེས་མཐའ་ཡས་སྐྱེ་མཆེད་ལ།
ལ་ལ་ནི་ཅུང་ཟད་མེད་པའི་སྐྱེ་མཆེད་ལ།
ལ་ལ་ནི་འདུ་ཤེས་མེད་འདུ་ཤེས་མེད་མིན་སྐྱེ་མཆེད་ལ་འགོད་དོ།
།ལ་ལ་ནི་སངས་རྒྱས་རྗེས་སུ་དྲན་པ་ལ།
ལ་ལ་ནི་ཆོས་རྗེས་སུ་དྲན་པ་ལ།
ལ་ལ་ནི་དགེ་འདུན་རྗེས་སུ་དྲན་པ་ལ།
ལ་ལ་ནི་ཚུལ་ཁྲིམས་རྗེས་སུ་དྲན་པ་ལ།
ལ་ལ་ནི་གཏོང་བ་རྗེས་སུ་དྲན་པ་ལ།
ལ་ལ་ནི་ལྷ་རྗེས་སུ་དྲན་པ་ལ་ཡང་དག་པར་བསྐུལ་ལོ།
།ལ་ལ་ནི་ལུས་ལ་མི་གཙང་བ་ལ་སོགས་པའི་འདུ་ཤེས་སོ་སོར་བརྟག་པ་ལ།
ལ་ལ་ནི་རྣམ་པར་དག་པ་ལ་ཡང་དག་པར་བསྐུལ་ལོ།
།ལ་ལ་ནི་དྲན་པ་ཉེ་བར་གཞག་པ་བཞི་ལ།
ལ་ལ་ནི་ཡང་དག་པར་སྤོང་བ་བཞི་ལ།
[^1917K]ལ་ལ་ནི་རྫུ་འཕྲུལ་གྱི་རྐང་པ་བཞི་ལ།
ལ་ལ་ནི་དབང་པོ་ལྔ་ལ།
ལ་ལ་ནི་སྟོབས་ལྔ་ལ།
ལ་ལ་ནི་བྱང་ཆུབ་ཀྱི་ཡན་ལག་བདུན་ལ།
ལ་ལ་ནི་འཕགས་པའི་ལམ་ཡན་ལག་བརྒྱད་པ་ལ་ཡང་དག་པར་བསྐུལ་ལོ།
།ལ་ལ་ནི་སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པའི་ཏིང་ངེ་འཛིན་ལ།
[^1918K]ལ་ལ་ནི་རྣམ་པར་ཐར་པ་བརྒྱད་ལ།
ལ་ལ་ནི་མཐར་གྱིས་གནས་པའི་སྙོམས་པར་འཇུག་པ་དགུ་ལ།
ལ་ལ་ནི་དེ་བཞིན་གཤེགས་པའི་སྟོབས་བཅུ་ལ།
ལ་ལ་ནི་མི་འཇིགས་པ་བཞི་ལ།
ལ་ལ་ནི་སོ་སོ་ཡང་དག་པར་རིག་པ་བཞི་ལ་ཡང་དག་པར་བསྐུལ་ལོ།
།ལ་ལ་ནི་བྱམས་པ་ཆེན་པོ་ལ།
ལ་ལ་ནི་སྙིང་རྗེ་ཆེན་པོ་ལ།
ལ་ལ་ནི་སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་ལ་ཡང་དག་པར་བསྐུལ་ལོ།
།ལ་ལ་ནི་སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་ཡོངས་སུ་གྲུབ་པར་བྱ་བ་ལ་ཡང་དག་པར་བསྐུལ་ལོ།
།ལ་ལ་ནི་དཔེ་བྱད་བཟང་པོ་བརྒྱད་ཅུ་ལ་ཡང་དག་པར་བསྐུལ་ལོ།
།ལ་ལ་ནི་རྒྱུན་དུ་ཞུགས་པའི་འབྲས་བུ་ལ།
[^1919K]ལ་ལ་ནི་ལན་ཅིག་ཕྱིར་འོང་བའི་འབྲས་བུ་ལ།
ལ་ལ་ནི་ཕྱིར་མི་འོང་བའི་འབྲས་བུ་ལ།
ལ་ལ་ནི་དགྲ་བཅོམ་པ་ཉིད་ལ།
ལ་ལ་ནི་རང་བྱང་ཆུབ་ལ་ཡང་དག་པར་བསྐུལ་ལོ།
།ལ་ལ་ནི་བྱང་ཆུབ་ལ།
ལ་ལ་ནི་ལམ་གྱི་རྣམ་པ་[^1920K]ཤེས་པ་ཉིད་ལ།
ལ་ལ་ནི་རྣམ་པ་ཐམས་ཅད་མཁྱེན་པ་ཉིད་ཀྱི་བར་ལ་ཡང་དག་པར་བསྐུལ་ལོ།
།རབ་འབྱོར་དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
སེམས་ཅན་རྣམས་ལ་ཟང་ཟིང་གི་སྦྱིན་པ་ཡོངས་སུ་གཏོང་ཞིང་།
ཐབས་མཁས་པས་བླ་ན་མེད་པའི་བདེ་བ་དང་ལྡན་པར་འགོད་དོ[^1921K]།
།རབ་འབྱོར་དེ་ནི་བྱང་ཆུབ་སེམས་དཔའ་སེམས་དཔའ་ཆེན་པོའི་ངོ་མཚར་རྨད་དུ་བྱུང་བའི་ཆོས་སོ།
།རབ་འབྱོར་ཇི་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
ཆོས་ཀྱི་སྦྱིན་པས་སེམས་ཅན་རྣམས་སྡུད་པ་ཡིན་ཞེ་ན།
རབ་འབྱོར་གཉིས་པོ་འདི་དག་ནི་ཆོས་ཀྱི་སྦྱིན་པ་སྟེ།
འཇིག་རྟེན་དང་།
འཇིག་རྟེན་ལས་འདས་པའོ།
།རབ་འབྱོར་འཇིག་རྟེན་པའི་ཆོས་ཀྱི་སྦྱིན་པ་གང་ཞེ་ན།
འཇིག་རྟེན་པའི་ཆོས་རྣམས་བརྗོད་པ་དང་།
བཤད་པ་དང་།
མ་ནོར་བར་བསྟན་པ་སྟེ།
འདི་ལྟར་མི་གཙང་བའི་རྣམ་པ་དང་།
བསམ་གཏན་བཞི་དང་།
ཚངས་པའི་རྣམ་པར་སྤྱོད་པ་བཞི་དང་།
གཟུགས་མེད་པའི་སྙོམས་པར་འཇུག་པ་བཞི་དང་།
མངོན་པར་ཤེས་པ་ལྔ་དང་།
གཞན་ཡང་འཇིག་རྟེན་པའི་ཆོས་བྱིས་པ་སོ་སོའི་སྐྱེ་བོ་དག་དང་ཐུན་མོང་དུ་གྱུར་པ་རྣམས་ཏེ།
རབ་འབྱོར་དེ་ནི་འཇིག་རྟེན་པའི་ཆོས་ཀྱི་སྦྱིན་པའོ།
།རབ་འབྱོར་བྱང་ཆུབ་སེམས་དཔའ་སེམས་དཔའ་ཆེན་པོ་དེས་འཇིག་རྟེན་པའི་ཆོས་ཀྱི་སྦྱིན་པ་དེ་བཏང་ནས་རྣམ་གྲངས་དུ་མས་འཇིག་རྟེན་གྱི་ཆོས་རྣམས་མ་ནོར་བར་བླངས་པ་དེ་ལས་བསྐྱོད་དེ།
དེ་དག་ལས་བསྐྱོད་ནས།
ཐབས་མཁས་པས་འཕགས་པའི་ཆོས་རྣམས་དང་།
འཕགས་པའི་ཆོས་ཀྱི་འབྲས་བུ་དག་ལ་རབ་ཏུ་འགོད་དོ།
།དེ་ལ་འཕགས་པའི་ཆོས་རྣམས་ནི་གང་།
འཕགས་པའི་ཆོས་ཀྱི་འབྲས་བུ་ནི་གང་ཞེ་ན་འཕགས་པའི་ཆོས་ཞེས་བྱ་བ་ནི་བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་དང་།
རྣམ་པར་ཐར་པའི་སྒོ་གསུམ་མོ།
།འཕགས་པའི་ཆོས་རྣམས་ཀྱི་འབྲས་བུ་ནི་རྒྱུན་དུ་ཞུགས་པའི་འབྲས་བུ་དང་།
ལན་ཅིག་ཕྱིར་འོང་བའི་འབྲས་བུ་དང་།
ཕྱིར་མི་འོང་བའི་འབྲས་བུ་དང་།
དགྲ་བཅོམ་པ་ཉིད་དེ།
རབ་འབྱོར་བྱང་ཆུབ་སེམས་དཔའ་སེམས་དཔའ་ཆེན་པོ་[^1922K]འཕགས་པའི་ཆོས་ནི་རྒྱུན་དུ་ཞུགས་པའི་འབྲས་བུ་ཤེས་པའོ།
།ལན་ཅིག་ཕྱིར་འོང་བའི་འབྲས་བུ་ཤེས་པའོ།
།ཕྱིར་མི་འོང་བའི་འབྲས་བུ་ཤེས་པའོ།
།དགྲ་བཅོམ་པའི་འབྲས་བུ་ཉིད་ཤེས་པའོ།
།སྦྱིན་པའི་ཕ་རོལ་ཏུ་ཕྱིན་པ་ཤེས་པའོ།
།ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་ཤེས་པའོ།
།བཟོད་པའི་ཕ་རོལ་ཏུ་ཕྱིན་པ་དང་།
བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་།
བསམ་གཏན་གྱི་ཕ་རོལ་ཏུ་ཕྱིན་པ་དང་།
ཤེས་རབ་ཀྱི་ཕ་རོལ་ཏུ་ཕྱིན་པ་ཤེས་པའོ།
།ནང་སྟོང་པ་ཉིད་ཤེས་པའོ།
།དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་བར་དུ་ཤེས་པའོ།
།བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་ཤེས་པའོ།
།འཕགས་པའི་བདེན་པ་བཞི་དང་།
བསམ་གཏན་བཞི་དང་།
ཚད་མེད་པ་བཞི་དང་།
གཟུགས་མེད་པའི་སྙོམས་པར་འཇུག་པ་བཞི་དང་།
རྣམ་པར་ཐར་པ་བརྒྱད་དང་།
མཐར་གྱིས་གནས་པའི་སྙོམས་པར་འཇུག་པ་དགུ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་རྣམས་ཤེས་པའོ།
།ཏིང་ངེ་འཛིན་དང་།
གཟུངས་ཀྱི་སྒོ་རྣམས་ཤེས་པའོ།
།དེ་བཞིན་གཤེགས་པའི་སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།
སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་ཤེས་པའོ།
།བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
དགའ་བ་ཆེན་པོ་དང་།
བཏང་སྙོམས་ཆེན་པོ་ཤེས་པའོ།
།གཞན་ཡང་འཇིག་རྟེན་པ་དང་།
འཇིག་རྟེན་ལས་འདས་པའི་ཆོས་རྣམས་[^1923K]དང་།
ཟག་པ་དང་བཅས་པ་དང་།
ཟག་པ་མེད་པའི་ཆོས་རྣམས་དང་།
འདུས་བྱས་དང་།
འདུས་མ་བྱས་ཀྱི་ཆོས་རྣམས་ཤེས་པ་སྟེ།
རྣམ་པ་ཐམས་ཅད་མཁྱེན་པ་ཉིད་ཀྱི་ཡེ་ཤེས་མ་གཏོགས་པར་[^1924K]དེ་དག་བྱང་ཆུབ་སེམས་དཔའ་སེམས་དཔའ་ཆེན་པོའི་འཕགས་པའི་ཆོས་རྣམས་སོ།
།བྱང་ཆུབ་སེམས་དཔའ་སེམས་དཔའ་ཆེན་པོའི་འཕགས་པའི་ཆོས་རྣམས་ཀྱི་འབྲས་བུ་གང་ཞེ་ན།
བག་ཆགས་ཀྱི་མཚམས་སྦྱོར་བའི་ཉོན་མོངས་པ་ཐམས་ཅད་སྤོང་བ་སྟེ[^1925K]།
འདི་ནི་བྱང་ཆུབ་སེམས་དཔའ་སེམས་དཔའ་ཆེན་པོའི་འཕགས་པའི་ཆོས་རྣམས་ཀྱི་འབྲས་བུའོ།
།དེ་ནས་ཚེ་དང་ལྡན་པ་རབ་འབྱོར་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ།
།བཅོམ་ལྡན་འདས་ཅི་ལགས།
བྱང་ཆུབ་སེམས་དཔའ་སེམས་དཔའ་ཆེན་པོས་རྣམ་པ་ཐམས་ཅད་མཁྱེན་པ་ཉིད་ཐོབ་པར་འགྱུར་རམ།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་དེ་བཞིན་ནོ།
།དེ་དེ་བཞིན་ཏེ།
བྱང་ཆུབ་སེམས་དཔའ་སེམས་དཔའ་ཆེན་པོས་[^1926K]ནི་རྣམ་པ་ཐམས་ཅད་མཁྱེན་པ་ཉིད་ཐོབ་པར་འགྱུར་རོ།
།གསོལ་པ།
བཅོམ་ལྡན་འདས་གལ་ཏེ་བྱང་ཆུབ་སེམས་དཔའ་སེམས་དཔའ་ཆེན་པོས་རྣམ་པ་ཐམས་ཅད་མཁྱེན་པ་ཉིད་ཐོབ་པར་འགྱུར་ན།
བྱང་ཆུབ་སེམས་དཔའ་སེམས་དཔའ་ཆེན་པོ་དང་།
དེ་བཞིན་གཤེགས་པ་ལ་བྱེ་བྲག་ནི་ཅི་ཞིག་མཆིས།
བཅོམ་ལྡན་འདས་ཀྱིས་བཀའ་སྩལ་པ།
བྱེ་བྲག་ཡོད་དོ།
།གསོལ་པ།
བྱེ་བྲག་ནི་ཇི་ལྟ་བུ་ཞིག་མཆིས།
བཅོམ་ལྡན་འདས་ཀྱིས་བཀའ་སྩལ་པ།
བྱང་ཆུབ་སེམས་དཔའ་སེམས་དཔའ་ཆེན་པོ་ནི་རྣམ་པ་ཐམས་ཅད་མཁྱེན་པ་ཉིད་ཐོབ་པར་འགྱུར་བའོ།
།དེ་བཞིན་གཤེགས་པ་ནི་ཡེ་ཤེས་བརྙེས་པ་ཞེས་བྱའོ།
།དེ་ཅིའི་ཕྱིར་ཞེ་ན།
གང་ལ་གནས་ཤིང་ཆོས་ཐམས་ཅད་ལ་མུན་པ་མེད་པ་ཐོབ་པ་ལ་བྱང་ཆུབ་སེམས་དཔའི་སེམས་ཀྱང་གཞན་ལ།
དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀྱི་ཐུགས་ཀྱང་གཞན་ཞེས་བྱ་བ་མེད་དོ།
།རབ་འབྱོར་དེ་ནི་བྱང་ཆུབ་སེམས་དཔའ་སེམས་དཔའ་ཆེན་པོའི་[^1927K]འཇིག་རྟེན་པའི་ཆོས་ཀྱི་སྦྱིན་པ་སྟེ།
དེ་ལ་བརྟེན་པས་འཇིག་རྟེན་ལས་འདས་པའི་ཆོས་ཀྱི་སྦྱིན་པ་འབྱུང་ངོ་།
།རབ་འབྱོར་དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་སེམས་ཅན་རྣམས་འཇིག་རྟེན་པའི་ཆོས་ཀྱི་སྦྱིན་པ་ལ་སྦྱོར་ཞིང་ཐབས་མཁས་པས་འཕགས་པའི་ཆོས་འཇིག་རྟེན་ལས་འདས་པའི་སྦྱིན་པ་ལ་བཀོད་ནས་རྣམ་པ་ཐམས་ཅད་མཁྱེན་པ་ཉིད་ཀྱི་བར་ལ་འགོད་པ་ཡིན་ནོ་ཞེས་བྱ་བ་ནི་མིའི་འགྲོ་བ་ཞི་བར་མཛད་པའི་ཕྲིན་ལས་ཡིན་ནོ།།
།།རབ་འབྱོར་བྱང་ཆུབ་སེམས་དཔའ་སེམས་དཔའ་ཆེན་པོའི་འཇིག་རྟེན་ལས་འདས་པའི་ཆོས་ཀྱི་སྦྱིན་པ་བྱིས་པ་སོ་སོའི་སྐྱེ་བོ་ཐམས་ཅད་དང་ཐུན་མོང་མ་ཡིན་པ་གང་ཞེ་ན།
འདི་ལྟ་སྟེ།
དྲན་པ་ཉེ་བར་གཞག་པ་བཞི་དང་།
ཡང་དག་པར་སྤོང་བ་བཞི་དང་།
རྫུ་འཕྲུལ་གྱི་རྐང་པ་བཞི་དང་།
དབང་པོ་ལྔ་དང་།
སྟོབས་ལྔ་དང་།
བྱང་ཆུབ་ཀྱི་ཡན་ལག་བདུན་དང་།
འཕགས་པའི་ལམ་ཡན་ལག་བརྒྱད་པ་དང་།
རྣམ་པར་ཐར་པའི་སྒོ་གསུམ་དང་།
རྣམ་པར་ཐར་པ་བརྒྱད་དང་།
མཐར་གྱིས་གནས་པའི་སྙོམས་པར་འཇུག་པ་དགུ་དང་།
ཟད་པར་གྱི་སྐྱེ་མཆེད་བཅུ་དང་།
ཟིལ་གྱིས་གནོན་པའི་སྐྱེ་མཆེད་བརྒྱད་དང་།
ཉོན་མོངས་པ་མེད་པ་དང་།
སྨོན་ནས་ཤེས་པ་དང་།
མངོན་པར་ཤེས་པ་དྲུག་དང་།
ཡོངས་སུ་དག་པ་བཞི་དང་།
དབང་བཅུ་དང་།
དེ་བཞིན་གཤེགས་པའི་སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།
བསྲུང་བ་མེད་པ་གསུམ་དང་།
དྲན་པ་ཉེ་བར་གཞག་པ་གསུམ་དང་།
ཉམས་པ་མེད་པའི་ཆོས་ཉིད་དང་།
བག་ཆགས་ཡང་དག་པར་བཅོམ་པ་དང་།
སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
རྣམ་པ་ཐམས་ཅད་མཁྱེན་པ་ཉིད་དང་།
སྐྱས་(སྐྱེས་)བུ་ཆེན་པོའི་མཚན་སུམ་ཅུ་རྩ་གཉིས་དང་།
དཔེ་བྱད་བཟང་པོ་བརྒྱད་ཅུ་དང་།
གཟུངས་ཀྱི་སྒོ་ལྔ་བརྒྱ་དང་།
ཏིང་ངེ་འཛིན་གྱི་སྒོ་རྣམས་ཏེ།
དེ་དག་ནི་འཇིག་རྟེན་ལས་འདས་པའི་ཆོས་ཀྱི་སྦྱིན་པ་ཞེས་བྱའོ།
།རབ་འབྱོར་དེ་ལ་དྲན་པ་ཉེ་བར་གཞག་པ་བཞི་གང་ཞེ་ན།
འདི་ལྟ་སྟེ།
ནང་གི་ལུས་དང་།
ཕྱིའི་ལུས་དང་།
ཕྱི་ནང་གི་ལུས་ལ་ལུས་ཀྱི་རྗེས་སུ་ལྟ་ཞིང་བརྩོན་འགྲུས་ཅན་ཤེས་བཞིན་དང་ལྡན་པ་དྲན་པ་དང་ལྡན་པས་འཇིག་རྟེན་གྱི་ཆགས་སེམས་དང་ཡིད་མི་བདེ་བ་རྣམ་པར་བསལ་ཞིང་རྣམ་པར་སྤྱོད་དོ།
།ལུས་ལ་ཀུན་འབྱུང་བའི་རྗེས་སུ་ལྟ་ཞིང་རྣམ་པར་སྤྱོད་དོ།
།ལུས་ལ་ཟད་པའི་རྗེས་སུ་ལྟ་ཞིང་རྣམ་པར་སྤྱོད་དོ།
།ལུས་ལ་ཀུན་འབྱུང་བ་དང་ཟད་པའི་རྗེས་སུ་ལྟ་ཞིང་རྣམ་པར་སྤྱོད་དོ།
།ལུས་ལ་མི་གནས་པར་རྣམ་པར་སྤྱོད་ཅིང་འཇིག་རྟེན་དུ་གང་ལ་ཡང་ཉེ་བར་ལེན་པ་མེད་དོ།
།ནང་གི་ཚོར་བ་དང་།
ཕྱིའི་ཚོར་བ་དང་།
ཕྱི་ནང་གི་ཚོར་བ་དང་།
ནང་གི་སེམས་དང་།
ཕྱིའི་སེམས་དང་།
ཕྱི་ནང་གི་སེམས་དང་།
ནང་གི་ཆོས་དང་།
ཕྱིའི་ཆོས་དང་།
ཕྱི་ནང་གི་ཆོས་ལ་ཆོས་ཀྱི་རྗེས་སུ་ལྟ་ཞིང་བརྩོན་འགྲུས་ཅན་ཤེས་བཞིན་དང་ལྡན་པ་དྲན་པ་དང་ལྡན་པས་འཇིག་རྟེན་གྱི་ཆགས་སེམས་དང་ཡིད་མི་བདེ་བ་རྣམ་པར་བསལ་ཞིང་རྣམ་པར་སྤྱོད་དོ།
།ཆོས་ལ་ཀུན་འབྱུང་བའི་རྗེས་སུ་ལྟ་ཞིང་རྣམ་པར་སྤྱོད་དོ།
།ཆོས་ལ་ཟད་པ་མེད་པའི་[^1928K]རྗེས་སུ་ལྟ་ཞིང་རྣམ་པར་སྤྱོད་དོ།
།ཆོས་ལ་མི་གནས་པར་རྣམ་པར་སྤྱོད་ཅིང་འཇིག་རྟེན་དུ་གང་ཡང་ཉེ་བར་ལེན་པ་མེད་དོ།
།རབ་འབྱོར་ཡང་དག་པར་སྤོང་བ་བཞི་གང་ཞེ་ན།
སྡིག་ཏོ་མི་དགེ་བའི་ཆོས་མ་སྐྱེས་པ་རྣམས་མི་བསྐྱེད་པའི་ཕྱིར་མོས་པ་སྐྱེད་པ་[^1929K]དང་།
སྐྱེས་པ་རྣམ་པར་སྤང་བའི་ཕྱིར་རྩོལ་བ་དང་།
དགེ་བའི་ཆོས་མ་སྐྱེས་པ་རྣམས་བསྐྱེད་པའི་ཕྱིར་མོས་པ་བསྐྱེད་ཅིང་བརྩོན་འགྲུས་རྩོམ་པ་དང་།
སྐྱེས་པ་རྣམས་ཤིན་ཏུ་འཕེལ་ཞིང་ཤིན་ཏུ་རྒྱས་པར་བྱ་བ་དང་།
སྒོམ་པ་ཡོངས་སུ་རྫོགས་པར་བྱ་བའི་ཕྱིར་མོས་པ་བསྐྱེད་པའོ།
།རབ་འབྱོར་རྫུ་འཕྲུལ་གྱི་རྐང་པ་བཞི་གང་ཞེ་ན།
མོས་པའི་ཏིང་ངེ་འཛིན་སྤོང་བའི་འདུ་བྱེད་དང་ལྡན་པའི་རྫུ་འཕྲུལ་གྱི་རྐང་པ་དང་།
སེམས་དང་།
བརྩོན་འགྲུས་དང་།
དཔྱོད་པའི་[^1930K]ཏིང་ངེ་འཛིན་སྤོང་བའི་འདུ་བྱེད་དང་ལྡན་པའི་རྫུ་འཕྲུལ་གྱི་རྐང་པའོ།
།རབ་འབྱོར་དབང་པོ་ལྔ་གང་ཞེ་ན།
དད་པའི་དབང་པོ་དང་།
བརྩོན་འགྲུས་ཀྱི་དབང་པོ་དང་།
དྲན་པའི་དབང་པོ་དང་།
ཏིང་ངེ་འཛིན་གྱི་དབང་པོ་དང་།
ཤེས་རབ་ཀྱི་དབང་པོ་དབང་པོ་དང[^1931K]།
དེ་དག་ནི་དབང་པོ་ལྔ་ཞེས་བྱའོ།
།སྟོབས་ལྔ་གང་ཞེ་ན།
དད་པའི་སྟོབས་དང་།
བརྩོན་འགྲུས་ཀྱི་སྟོབས་དང་།
དྲན་པའི་སྟོབས་དང་།
ཏིང་ངེ་འཛིན་གྱི་སྟོབས་དང་།
ཤེས་རབ་ཀྱི་སྟོབས་དང[^1932K]།
དེ་དག་ནི་སྟོབས་ལྔ་ཞེས་བྱའོ[^1933K]།
།རབ་འབྱོར་བྱང་ཆུབ་ཀྱི་ཡན་ལག་བདུན་གང་ཞེ་ན།
དྲན་པ་ཡང་དག་བྱང་ཆུབ་ཀྱི་ཡན་ལག་དང་།
ཆོས་རྣམ་པར་འབྱེད་པ་ཡང་དག་བྱང་ཆུབ་ཀྱི་ཡན་ལག་དང་།
བརྩོན་འགྲུས་ཡང་དག་བྱང་ཆུབ་ཀྱི་ཡན་ལག་དང་།
དགའ་བ་ཡང་དག་བྱང་ཆུབ་ཀྱི་ཡན་ལག་དང་།
ཤིན་ཏུ་སྦྱངས་པ་ཡང་དག་བྱང་ཆུབ་ཀྱི་ཡན་ལག་དང་།
ཏིང་ངེ་འཛིན་ཡང་དག་བྱང་ཆུབ་ཀྱི་[^1934K]ཡན་ལག་དང་།
བཏང་སྙོམས་ཡང་དག་བྱང་ཆུབ་ཀྱི་ཡན་ལག་སྟེ།
དེ་དག་ནི་བྱང་ཆུབ་ཀྱི་ཡན་ལག་བདུན་ཞེས་བྱའོ།
།རབ་འབྱོར་འཕགས་པའི་ལམ་ཡན་ལག་བརྒྱད་པ་གང་ཞེ་ན།
འདི་ལྟ་སྟེ།
ཡང་དག་པའི་ལྟ་བ་དང་།
ཡང་དག་པའི་རྟོག་པ་དང་།
ཡང་དག་པའི་ངག་དང་།
ཡང་དག་པའི་ལས་ཀྱི་མཐའ་དང་།
ཡང་དག་པའི་འཚོ་བ་དང་།
ཡང་དག་པའི་རྩོལ་བ་དང་།
ཡང་དག་པའི་དྲན་པ་དང་།
ཡང་དག་པའི་ཏིང་ངེ་འཛིན་ཏེ།
དེ་དག་ནི་འཕགས་པའི་ལམ་ཡན་ལག་བརྒྱད་ཅེས་བྱའོ།
།དེ་ལ་ཏིང་ངེ་འཛིན་གསུམ་གང་ཞེ་ན།
སྟོང་པ་ཉིད་ཀྱི་ཏིང་ངེ་འཛིན་དང་།
མཚན་མ་མེད་པའི་ཏིང་ངེ་འཛིན་དང་།
སྨོན་པ་མེད་པའི་ཏིང་ངེ་འཛིན་ཏོ།
།སྟོང་པ་ཉིད་ཀྱི་ཏིང་ངེ་འཛིན་གང་ཞེ་ན།
སྟོང་པའི་རྣམ་པ་དང་།
དབེན་པའི་རྣམ་པར་སེམས་རྩེ་གཅིག་པ་སྟེ།
དེ་ནི་སྟོང་པ་ཉིད་ཀྱི་ཏིང་ངེ་འཛིན་ཞེས་བྱའོ།
།མཚན་མ་མེད་པའི་ཏིང་ངེ་འཛིན་གང་ཞེ་ན།
ཞི་བའི་རྣམ་པ་དང་།
མཚན་མ་མེད་པའི་རྣམ་པར་སེམས་རྩེ་གཅིག་པ་སྟེ།
དེ་ནི་མཚན་མ་མེད་པའི་ཏིང་ངེ་འཛིན་ཞེས་བྱའོ།
།སྨོན་པ་མེད་པའི་ཏིང་ངེ་འཛིན་གང་ཞེ་ན།
མི་རྟག་པའི་རྣམ་པ་དང་།
སྡུག་བསྔལ་བའི་རྣམ་པར་སེམས་རྩེ་གཅིག་པ་སྟེ།
དེ་ནི་སྨོན་པ་མེད་པའི་ཏིང་ངེ་འཛིན་ཞེས་བྱའོ།
།རྣམ་པར་ཐར་པ་བརྒྱད་གང་ཞེ་ན།
གཟུགས་ཅན་གྱི་གཟུགས་རྣམས་མཐོང་བ་འདི་ནི་རྣམ་པར་ཐར་པ་དང་པོའོ།
།ནང་གཟུགས་མེད་པའི་འདུ་ཤེས་དང་ལྡན་པས་ཕྱི་རོལ་གྱི་གཟུགས་ཐམས་ཅད་མཐོང་བ་འདི་ནི་རྣམ་པར་ཐར་པ་གཉིས་པའོ།
།བཟང་བར་མོས་པ་འདི་ནི་རྣམ་པར་ཐར་པ་གསུམ་པའོ།
།ནམ་མཁའ་མཐའ་ཡས་སྐྱེ་མཆེད་ལ་ཉེ་བར་བསྒྲུབས་ཏེ་གནས་པ་འདི་ནི་རྣམ་པར་ཐར་པ་བཞི་པའོ།
།རྣམ་ཤེས་མཐའ་ཡས་སྐྱེ་མཆེད་ལ་ཉེ་བར་བསྒྲུབས་ཏེ་གནས་པ་འདི་ནི་རྣམ་པར་ཐར་པ་ལྔ་པའོ།
།ཅུང་ཟད་མེད་པའི་སྐྱེ་མཆེད་ལ་ཉེ་བར་བསྒྲུབས་ཏེ་གནས་པ་འདི་ནི་རྣམ་པར་ཐར་པ་དྲུག་པའོ།
།འདུ་ཤེས་མེད་འདུ་ཤེས་མེད་མིན་སྐྱེ་མཆེད་ལ་ཉེ་བར་བསྒྲུབས་ཏེ་གནས་པ་འདི་ནི་རྣམ་པར་ཐར་པ་བདུན་པའོ།
།འདུ་ཤེས་དང་ཚོར་བ་འགོག་པ་ལ་ཉེ་བར་བསྒྲུབས་ཏེ་གནས་པ་འདི་ནི་རྣམ་པར་ཐར་པ་བརྒྱད་པ་སྟེ།
དེ་དག་[^1935K]རྣམ་པར་ཐར་པ་བརྒྱད་ཅེས་བྱའོ།
།མཐར་གྱིས་གནས་པའི་སྙོམས་པར་འཇུག་པ་དགུ་གང་ཞེ་ན།
འདི་ལ་ལ་ལ་འདོད་པས་དབེན་སྡིག་ཏོ་མི་དགེ་བའི་ཆོས་ཀྱི་དབེན་པ།
རྟོག་པ་དང་བཅས་པ[^1936K]དཔྱོད་པ་དང་བཅས་པ།
དབེན་པ་ལས་སྐྱེས་པའི་དགའ་བ་དང་བདེ་བ་ཅན།
བསམ་གཏན་དང་པོ་ལ་ཉེ་བར་བསྒྲུབས་ཏེ་གནས་སོ།
།རྣམ་པར་རྟོག་པ་དང་།
རྣམ་པར་དཔྱོད་པ་ཉེ་བར་ཞི་ནས་ནང་ཡོངས་སུ་དང་སྟེ།
སེམས་ཀྱི་རྒྱུད་གཅིག་ཏུ་གྱུར་པས་[^1937K]རྟོག་པ་མེད་པ་དཔྱོད་པ་མེད་པ།
ཏིང་ངེ་འཛིན་ལས་སྐྱེས་པའི་དགའ་བ་དང་བདེ་བ་ཅན།
བསམ་གཏན་གཉིས་པ་ལ་ཉེ་བར་བསྒྲུབས་ཏེ་གནས་སོ།
།དེ་དགའ་བ་ལས་འདོད་ཆགས་དང་བྲལ་བས་དྲན་པ་དང་ལྡན་ཞིང་ཤེས་བཞིན་དུ་བཏང་སྙོམས་སུ་གནས་ཏེ།
བདེ་བ་ལུས་ཀྱིས་མྱོང་ལ་འཕགས་པ་རྣམས་ཀྱིས་དྲན་པ་དང་ལྡན་པ་བདེ་བ་ལས་[^1938K]རྣམ་པར་སྤྱོད་པ་[^1939K]བཏང་སྙོམས་པའོ་ཞེས་བརྗོད་པ་སྟེ།
དགའ་བ་མེད་པའི་བསམ་གཏན་གསུམ་པ་ལ་ཉེ་བར་བསྒྲུབས་ཏེ་གནས་སོ།
།དེ་བདེ་བ་ཡང་སྤངས་སྡུག་བསྔལ་བ་ཡང་སྤངས་ཤིང་ཡིད་བདེ་བ་དང་ཡིད་[^1940K]མི་བདེ་བ་སྔ་ནས་ཀྱང་ནུབ་པས་བདེ་བ་ཡང་མེད་སྡུག་བསྔལ་བ་ཡང་མེད་པ་བཏང་སྙོམས་དང་དྲན་པ་ཡོངས་སུ་དག་པ།
བསམ་གཏན་བཞི་པ་ལ་ཉེ་བར་བསྒྲུབས་ཏེ་གནས་སོ།
།དེ་རྣམ་པ་ཐམས་ཅད་དུ་གཟུགས་ཀྱི་འདུ་ཤེས་ལས་ཡང་དག་པར་འདས་ཏེ།
ཐགས་(ཐོགས་)པའི་འདུ་ཤེས་རྣམས་ནུབ་པར་གྱུར་ཅིང་།
སྣ་ཚོགས་ཀྱི་འདུ་ཤེས་ཡིད་ལ་མི་བྱེད་པས་ནམ་མཁའ་མཐའ་ཡས་སོ་ཞེས།
ནམ་མཁའ་མཐའ་ཡས་སྐྱེ་མཆེད་ལ་ཉེ་བར་བསྒྲུབས་ཏེ་གནས་སོ།
།དེ་རྣམ་པ་ཐམས་ཅད་དུ་ནམ་མཁའ་མཐའ་ཡས་སྐྱེ་མཆེད་ལས་ཡང་དག་པར་འདས་ཏེ།
རྣམ་པར་ཤེས་པ་མཐའ་ཡས་སོ་ཞེས་རྣམ་ཤེས་མཐའ་ཡས་སྐྱེ་མཆེད་ལ་ཉེ་བར་བསྒྲུབས་ཏེ་གནས་སོ།
།དེ་རྣམ་པ་ཐམས་ཅད་དུ་རྣམ་ཤེས་མཐའ་ཡས་སྐྱེ་མཆེད་ལས་ཡང་དག་པར་འདས་ཏེ།
ཅུང་ཟད་མ་ཡོད་དོ་ཞེས་ཅུང་ཟད་མེད་པའི་སྐྱེ་མཆེད་ལ་ཉེ་བར་བསྒྲུབས་ཏེ་གནས་སོ།
།དེ་རྣམ་པ་ཐམས་ཅད་དུ་ཅུང་ཟད་མེད་པའི་སྐྱེ་མཆེད་ལས་ཡང་དག་པར་འདས་ཏེ།
འདུ་ཤེས་མེད་འདུ་ཤེས་མེད་མིན་སྐྱེ་མཆེད་ལ་ཉེ་བར་བསྒྲུབས་ཏེ་གནས་སོ།
།དེ་རྣམ་པ་ཐམས་ཅད་དུ་འདུ་ཤེས་མེད་འདུ་ཤེས་མེད་མིན་སྐྱེ་མཆེད་ལས་ཡང་དག་པར་འདས་ཏེ།
འདུ་ཤེས་དང་།
ཚོར་བ་འགོག་པ་ལ་ཉེ་བར་བསྒྲུབས་ཏེ་གནས་སོ།
།འདི་ནི་མཐར་གྱིས་གནས་པའི་སྙོམས་པར་འཇུག་པ་དགུ་ཞེས་བྱའོ།
།དེ་ལ་ཟད་པར་གྱི་སྐྱེ་མཆེད་བཅུ་གང་ཞེ་ན།
ཟད་པར་ས་དང་།
ཟད་པར་ཆུ་དང་།
ཟད་པར་མེ་དང་།
ཟད་པར་རླུང་དང་།
ཟད་པར་སྔོན་པོ་དང་།
ཟད་པར་སེར་པོ་དང་།
ཟད་པར་དམར་པོ་དང་།
ཟད་པར་དཀར་པོ་དང་།
ཟད་པར་རྣམ་པར་ཤེས་པ་དང་།
ཟད་པར་ནམ་མཁའ་སྟེ།
དེ་དག་ནི་ཟད་པར་གྱི་སྐྱེ་མཆེད་བཅུ་ཞེས་བྱའོ།
།དེ་ལ་ཟིལ་གྱིས་གནོན་པའི་སྐྱེ་མཆེད་བརྒྱད་གང་གང་ཞེ་ན།
ནང་གཟུགས་སུ་འདུ་ཤེས་ཤིང་ཕྱི་རོལ་གྱི་གཟུགས་ཕྲ་མོ་དང་།
ཁ་དོག་སྡུག་པ་དང་།
ཁ་དོག་མི་སྡུག་པ་མཐོང་ཡང་གཟུགས་དེ་དག་ཟིལ་གྱིས་མནན་ཏེ་ཤེས།
ཟིལ་གྱིས་མནན་ཏེ་མཐོང་ཞིང་།
དེ་ལྟར་འདུ་ཤེས་པ་དེ་ནི་ཟིལ་གྱིས་གནོན་པའི་སྐྱེ་མཆེད་དང་པོའོ།
།ནང་གཟུགས་སུ་འདུ་ཤེས་ཤིང་ཕྱི་རོལ་གྱི་གཟུགས་རགས་པ་དང་།
ཁ་དོག་[^1941K]སྡུག་པ་དང་།
ཁ་དོག་མི་[^1942K]སྡུག་པ་མཐོང་ཡང་གཟུགས་དེ་དག་ཟིལ་གྱིས་མནན་ཏེ་ཤེས།
ཟིལ་གྱིས་མནན་ཏེ་མཐོང་ཞིང་དེ་ལྟར་འདུ་ཤེས་པ་དེ་ནི་ཟིལ་གྱིས་གནོན་པའི་སྐྱེ་མཆེད་གཉིས་པའོ།
།ནང་གཟུགས་མེད་པར་འདུ་ཤེས་ཤིང་ཕྱི་རོལ་གྱི་གཟུགས་རགས་པ་[^1943K]དང་།
ཁ་དོག་སྡུག་པ་དང་།
ཁ་དོག་མི་སྡུག་པ་མཐོང་ཡང་གཟུགས་དེ་དག་ཟིལ་གྱིས་མནན་ཏེ་ཤེས།
ཟིལ་གྱིས་མནན་ཏེ་མཐོང་ཞིང་དེ་ལྟར་འདུ་ཤེས་པ་དེ་ནི་ཟིལ་གྱིས་གནོན་པའི་སྐྱེ་མཆེད་གསུམ་པའོ།
།ནང་གཟུགས་མེད་པར་འདུ་ཤེས་ཤིང་ཕྱི་རོལ་གྱི་གཟུགས་རགས་པ་དང་།
ཁ་དོག་སྡུག་པ་དང་།
ཁ་དོག་མི་སྡུག་པ་དག་[^1944K]མཐོང་ཡང་གཟུགས་དེ་དག་ཟིལ་གྱིས་མནན་ཏེ་ཤེས།
ཟིལ་གྱིས་མནན་ཏེ་མཐོང་ཞིང་དེ་ལྟར་འདུ་ཤེས་པ་དེ་ནི་ཟིལ་གྱིས་གནོན་པའི་སྐྱེ་མཆེད་བཞི་པའོ།
།ནང་གཟུགས་མེད་པར་འདུ་ཤེས་ཤིང་ཕྱི་རོལ་གྱི་གཟུགས་སྔོན་པོ།
ཁ་དོག་སྔོན་པོ།
།སྔོན་པོར་སྣང་བ།
མདོག་སྔོན་པོ་འདི་ལྟ་སྟེ།
དཔེར་ན།
མེ་ཏོག་ཨོ་མ་ཀ་ལྟ་བུའམ།
ཡུལ་བཱ་རཱ་ཎ་སཱིར་[^1945K]བྱས་པའི་གོས་ལྟར་སྔོ་བ།
སྔོན་པོ་ཁ་དོག་སྔོ་བ།
སྔོན་པོར་སྣང་བ།
མདོག་སྔོ་བ་མཐོང་ཡང་གཟུགས་དེ་དག་ཟིལ་གྱིས་མནན་ཏེ་ཤེས།
ཟིལ་གྱིས་མནན་ཏེ་མཐོང་ཞིང་།
དེ་ལྟར་འདུ་ཤེས་པ་དེ་ནི་ཟིལ་གྱིས་གནོན་པའི་སྐྱེ་མཆེད་ལྔ་པའོ།
།ནང་གཟུགས་མེད་པར་འདུ་ཤེས་ཤིང་ཕྱི་རོལ་གྱི་གཟུགས་སེར་པོ།
།ཁ་དོག་སེར་པོ།
སེར་པོ་སྣང་བ།
མདོག་སེར་པོ་འདི་ལྟ་སྟེ།
དཔེར་ན།
ཤིང་ཀར་ཤི་ཀ་རའི་མེ་ཏོག་ལྟ་བུའམ།
ཡུལ་བཱ་རཱ་ཎ་སཱིར་[^1946K]བྱས་པའི་གོས་ལྟར་སེར་བ།
ཁ་དོག་སེར་བ།
སེར་བར་སྣང་བ།
མདོག་སེར་བ་མཐོང་ཡང་གཟུགས་དེ་དག་ཟིལ་གྱིས་མནན་ཏེ་ཤེས།
ཟིལ་གྱིས་མནན་ཏེ་མཐོང་ཞིང་།
དེ་ལྟར་འདུ་ཤེས་པ་དེ་ནི་ཟིལ་གྱིས་གནོན་པའི་[^1947K]སྐྱེ་མཆེད་དྲུག་པའོ།
།ནང་གཟུགས་མེད་པར་འདུ་ཤེས་ཤིང་ཕྱི་རོལ་གྱི་གཟུགས་དམར་པོ།
ཁ་དོག་དམར་པོ།
དམར་པོར་སྣང་བ།
མདོག་དམར་པོ་འདི་ལྟ་སྟེ།
དཔེར་ན།
བནྡུ་ཛི་བ་ཀའི་[^1948K]མེ་ཏོག་ལྟ་བུའམ།
ཡུལ་བཱ་རཱ་ཎ་སཱིར་[^1949K]བྱས་པའི་གོས་ལྟར་དམར་བ།
ཁ་དོག་དམར་བ།
དམར་བར་སྣང་བ།
མདོག་དམར་བར་མཐོང་ཡང་གཟུགས་དེ་དག་ཟིལ་གྱིས་མནན་ཏེ་ཤེས།
ཟིལ་གྱིས་མནན་ཏེ་མཐོང་ཞིང་།
དེ་ལྟར་འདུ་ཤེས་པ་དེ་[^1950K]ནི་ཟིལ་གྱིས་གནོན་པའི་སྐྱེ་མཆེད་བདུན་པའོ།
།ནང་གཟུགས་མེད་པར་འདུ་ཤེས་ཤིང་ཕྱི་རོལ་གྱི་གཟུགས་དཀར་པོ།
།ཁ་དོག་དཀར་པོ།
དཀར་པོར་སྣང་བ།
མདོག་དཀར་པོ་འདི་ལྟ་སྟེ།
དཔེར་ན།
སྐར་མ་པ་བསངས་ཀྱི་འོད་ལྟ་བུའམ།
ཡུལ་བཱ་རཱ་ཎ་སཱིར་[^1951K]བྱས་པའི་གོས་ལྟར་དཀར་བ།ཁ་དོག་དཀར་བ།
དཀར་བར་སྣང་བ།
མདོག་དཀར་བར་མཐོང་ཡང་གཟུགས་དེ་དག་ཟིལ་གྱིས་མནན་ཏེ་ཤེས།
ཟིལ་གྱིས་མནན་ཏེ་མཐོང་ཞིང་།
དེ་ལྟར་འདུ་ཤེས་པ་དེ་ནི་ཟིལ་གྱིས་གནོན་པའི་སྐྱེ་མཆེད་བརྒྱད་པའོ།
།དེ་ལ་ཉོན་མོངས་པ་མེད་པ་གང་ཞེ་ན།
བསམ་གཏན་ལ་གནས་ནས་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་རྣམ་པར་སྤྱོད་པ་སེམས་ཅན་ཕ་རོལ་དང་གང་ཟག་ཕ་རོལ་གྱི་ཉོན་མོངས་པ་མི་སྐྱེ་བའི་མཐུ་ཡོད་པ་ཏིང་ངེ་འཛིན་གང་གིས་འགྲུབ་པ་དེ་ནི་ཉོན་མོངས་པ་མེད་པ་ཞེས་བྱའོ།
།སྨོན་ལམ་གྱི་ཤེས་པ་གང་ཞེ་ན།
བསམ་གཏན་ལ་གནས་ཏེ་འདི་ཤེས་པར་བྱའོ་ཞེས་བྱང་ཆུབ་སེམས་དཔའ་སེམས་དཔའ་ཆེན་པོ་དུས་གསུམ་གྱི་ཤེས་བྱའམ[^1952K]།
ཤེས་པ་གང་དང་གང་འདོད་པར་འགྱུར་བ་དེ་ལ་ཡིད་ཀྱིས་སྨོན་པར་བྱེད་དེ།
ཏིང་ངེ་འཛིན་དེ་ལས་ལངས་ནས་དེའི་སྨོན་ལམ་དེ་ཡོངས་སུ་གྲུབ་པར་གྱུར་ཅིང་ཤེས་བྱ་དེའང་ཤེས་པ་དེ་ནི་སྨོན་ལམ་གྱི་ཤེས་པ་ཞེས་བྱའོ།
།དེ་ལ་མངོན་པར་ཤེས་པ་དྲུག་གང་ཞེ་ན།
རྫུ་འཕྲུལ་གྱི་མངོན་པར་ཤེས་པ་དང་།
ལྷའི་མིག་གི་མངོན་པར་ཤེས་པ་དང་།
ལྷའི་རྣ་བའི་མངོན་པར་ཤེས་པ་དང་།
ཕ་རོལ་གྱི་སེམས་ཤེས་པའི་མངོན་པར་ཤེས་པ་དང་།
སྔོན་གྱི་གནས་རྗེས་སུ་དྲན་པའི་མངོན་པར་ཤེས་པ་དང་།
ཟག་པ་ཟད་པའི་མངོན་པར་ཤེས་པ་སྟེ་དྲུག་པོ་དེ་དག་གོ།
།དེ་ལ་ཡོངས་སུ་དག་པ་བཞི་གང་ཞེ་ན།
ལུས་ཡོངས་སུ་དག་པ་དང་།
དམིགས་པ་ཡོངས་སུ་དག་པ་དང་།
སེམས་ཡོངས་སུ་དག་པ་དང་།
ཡེ་ཤེས་ཡོངས་སུ་དག་པ་སྟེ་བཞི་པོ་དེ་དག་གོ།
།དེ་ལ་དབང་བཅུ་གང་ཞེ་ན།
ཚེ་ལ་དབང་བ་དང་།
སེམས་ལ་དབང་བ་དང་།
ཡོ་བྱད་ལ་དབང་བ་དང་།
ལས་ལ་དབང་བ་དང་།
སྐྱེ་བ་ལ་དབང་བ་དང་།
མོས་པ་ལ་དབང་བ་དང་།
སྨོན་ལམ་ལ་དབང་བ་དང་།
རྫུ་འཕྲུལ་ལ་དབང་བ་དང་།
ཡེ་ཤེས་ལ་དབང་བ་དང་།
ཆོས་ལ་དབང་བ་སྟེ།
བཅུ་པོ་དེ་དག་གོ།
།རབ་འབྱོར་དེ་བཞིན་གཤེགས་པའི་སྟོབས་བཅུ་གང་ཞེ་ན།
རབ་འབྱོར་འདི་ལ་དེ་བཞིན་གཤེགས་པ་ནི་གནས་ལ་ཡང་གནས་སུ་ཡང་དག་པ་ཇི་ལྟ་བ་བཞིན་དུ་རབ་ཏུ་མཁྱེན་ཏོ།
།གནས་མ་ཡིན་པ་ལ་ཡང་གནས་མ་ཡིན་པར་ཡང་དག་པ་ཇི་ལྟ་བ་བཞིན་དུ་རབ་ཏུ་མཁྱེན་ཏོ།
།འདས་པ་དང་མ་འོངས་པ་དང་ད་ལྟར་བྱུང་བའི་ལས་དང་ལས་ཡོངས་སུ་བླངས་པའི་རྣམ་པར་སྨིན་པ་གནས་ཀྱི་རྣམ་པ་དང་རྒྱུའི་རྣམ་པར་ཡང་དག་པ་ཇི་ལྟ་བ་བཞིན་དུ་རབ་ཏུ་མཁྱེན་ཏོ།
།ཁམས་སྣ་ཚོགས་ཅན་དང་ཁམས་དུ་མ་ཅན་གྱི་འཇིག་རྟེན་ཡང་དག་པ་ཇི་ལྟ་བ་བཞིན་དུ་རབ་ཏུ་མཁྱེན་ཏོ།
།སེམས་ཅན་གཞན་དང་གང་ཟག་གཞན་གྱི་མོས་པ་སྣ་ཚོགས་དང་མོས་པ་དུ་མ་ཡང་དག་པ་ཇི་ལྟ་བ་བཞིན་དུ་རབ་ཏུ་མཁྱེན་ཏོ།
།སེམས་ཅན་གཞན་དང་གང་ཟག་གཞན་གྱི་དབང་པོ་རབ་དང་ཐ་མ་ཤེས་པར་བྱ་བ་ཡང་དག་པ་ཇི་ལྟ་བ་བཞིན་དུ་རབ་ཏུ་མཁྱེན་ཏོ།
།ཀུན་དུ་འགྲོ་བའི་ལམ་ཡང་དག་པ་ཇི་ལྟ་བ་བཞིན་དུ་རབ་ཏུ་མཁྱེན་ཏོ།
།དབང་པོ་དང་།
སྟོབས་དང་།
བྱང་ཆུབ་ཀྱི་ཡན་ལག་དང་།
བསམ་གཏན་དང་།
རྣམ་པར་ཐར་པ་དང་།
ཏིང་ངེ་འཛིན་དང་།
སྙོམས་པར་འཇུག་པ་དང་།
ཀུན་ནས་ཉོན་མོངས་པ་དང་།
རྣམ་པར་བྱང་བ་རྣམ་པར་དགོད་པ་ཡང་དག་པ་[^1953K]ཇི་ལྟ་བ་བཞིན་དུ་རབ་ཏུ་མཁྱེན་ཏོ།
།རྣམ་པ་དུ་མར་སྔོན་གྱི་གནས་རྗེས་སུ་དགོངས་ཏེ།
ཚེ་རབས་གཅིག་ཀྱང་རྗེས་སུ་དགོངས་པ་ནས།
ཚེ་རབས་བརྒྱ་དང་།
ཚེ་རབས་སྟོང་དང་།
ཚེ་རབས་བརྒྱ་སྟོང་དང་།
ཚེ་རབས་བྱེ་བ་ཁྲག་ཁྲིག་བརྒྱ་སྟོང་གི་བར་དུ་ཡང་རྗེས་སུ་དགོངས་ཏེ[^1954K]།
བསྐལ་པ་གཅིག་ཀྱང་རྗེས་སུ་དགོངས་པ་ནས།
བསྐལ་པ་བརྒྱའི་བར་དང་།
བསྐལ་པ་བརྒྱ་ཕྲག་དུ་མ་དང་།
བསྐལ་པ་བརྒྱ་སྟོང་ཕྲག་དུ་མ་དང་།
བསྐལ་པ་བྱེ་བ་ཁྲག་ཁྲིག་བརྒྱ་སྟོང་དུ་མའི་བར་དག་ཀྱང་རྗེས་སུ་དགོངས་ཏེ།
བདག་ནི་འདི་ལྟ་བུ་ཞིག་ན་འདུག་འདུག་གོ།
།མིང་ནི་འདི་ཞེས་བྱ་བར་གྱུར་ཏོ།
།རིགས་ནི་འདི་ཞེས་བྱ་བར་གྱུར་ཏོ།
།རུས་ནི་འདི་ཞེས་བྱ་བར་གྱུར་ཏོ།
།ཟས་ནི་འདི་ལྟ་བུ་ཞིག་ཟ་ཟའོ།
།ཡུན་ནི་འདི་སྲིད་ཅིག་ཏུ་གནས་གནས་སོ།
།ཚེའི་མཐའ་ནི་འདི་ཙམ་ཞིག་ཏུ་གྱུར་ཏེ།
བདག་དེ་ནས་ཤི་[^1955K]འཕོས་ནས་ཆེ་གེ་མོ་ཞིག་ཏུ་སྐྱེས་སོ་ཞེས་བྱ་བ་ནས།
དེ་ནས་ཤི་འཕོས་ནས་འདིར་སྐྱེས་སོ་[^1956K]ཞེས་བྱ་བའི་བར་དུ་རྣམ་པ་དང་བཅས།
ས་མལ་དང་བཅས།
གཏན་ཚིགས་དང་བཅས་པ་རྣམ་པ་དུ་མར་སྔོན་གྱི་གནས་རྗེས་སུ་དགོངས་སོ།
།ལྷའི་མིག་རྣམ་པར་དག་པ་མི་ལས་འདས་པས།
སེམས་ཅན་འཆི་འཕོ་བ་དང་།
སྐྱེ་བ་དག་ཀྱང་གཟིགས་སོ།
།ཁ་དོག་སྡུག་པ་དང་།
མི་སྡུག་པ་དང་།
བཟང་བ་དང་།
ངན་པ་དང་།
བདེ་འགྲོ་ན་འཁོད་པ་དང་།
ངན་འགྲོ་ན་འཁོད་པ་དང་།
ལས་ཇི་ལྟ་བ་བཞིན་དུ་ཉེ་བར་འདོང་བའི་སེམས་ཅན་རྣམས་རབ་ཏུ་མཁྱེན་ཏེ།
སེམས་ཅན་འདི་དག་ནི་ལུས་ཀྱིས་[^1957K]ངན་དུ་སྤྱོད་པ་དང་ལྡན་པ།
ངག་གིས་[^1958K]ངན་དུ་སྤྱོད་པ་དང་ལྡན་པ[^1959K]།
ཡིད་ཀྱིས་[^1960K]ངན་དུ་སྤྱོད་པ་དང་ལྡན་པ།
འཕགས་པ་ལ་སྐུར་བ་འདེབས་པ།
ལོག་པར་ལྟ་བ་དག་སྟེ།
དེའི་རྒྱུ་དེའི་རྐྱེན་གྱིས་ལུས་ཞིག་ནས་ངན་སོང་ལོག་པར་ལྟུང་བ་[^1961K]སེམས་ཅན་དམྱལ་བར་སྐྱེའོ།
།སེམས་ཅན་འདི་དག་ནི་ལུས་ཀྱིས་[^1962K]ལེགས་པར་སྤྱོད་པ་དང་ལྡན་པ།
ངག་གིས་[^1963K]ལེགས་པར་སྤྱོད་པ་དང་ལྡན་པ།
ཡིད་ཀྱིས་[^1964K]ལེགས་པར་སྤྱོད་པ་དང་ལྡན་པ།
འཕགས་པ་ལ་སྐུར་པ་མི་འདེབས་པ་ཡང་དག་པར་[^1965K]ལྟ་བ་དག་སྟེ།
དེའི་རྒྱུ་དེའི་རྐྱེན་གྱིས་ལུས་ཞིག་ནས་བདེ་འགྲོ་མཐོ་རིས་ཀྱི་འཇིག་རྟེན་ལྷའི་ནང་དུ་སྐྱེའོ་ཞེས་བྱ་བ་[^1966K]རབ་ཏུ་མཁྱེན་ཏོ།
།ཟག་པ་རྣམས་ཟད་པའི་ཕྱིར་སེམས་རྣམ་པར་གྲོལ་བ་དང་།
ཤེས་རབ་རྣམ་པར་གྲོལ་བ་དང་།
ཟག་པ་མེད་པ་ཡང་དག་པ་ཇི་ལྟ་བ་བཞིན་དུ་རབ་ཏུ་མཁྱེན་ཏེ[^1967K]།
བཅུ་པོ་དེ་དག་ནི་དེ་བཞིན་[^1968K]གཤེགས་པའི་སྟོབས་སོ།
།རབ་འབྱོར་དེ་བཞིན་གཤེགས་པའི་མི་འཇིགས་པ་བཞི་གང་ཞེ་ན།
བདག་གིས་ཡང་དག་པར་རྫོགས་པར་སངས་རྒྱས་སོ་ཞེས་དམ་བཅས་ན།
འདི་ལ་ཆོས་གང་ཡང་མངོན་པར་སངས་མ་རྒྱས་སོ་ཞེས་བྱ་བར་བདག་ལ་དགེ་སྦྱོང་ངམ།
བྲམ་ཟེའམ།
ལྷའམ།
བདུད་དམ།
ཚངས་པའམ།
སྐྱེ་དགུའི་ཚོགས་གཞན་སུ་ཡང་རུང་སྟེ།
འཇིག་རྟེན་ན་ཆོས་དང་ལྡན་པར་རྒོལ་བར་འགྱུར་རོ་ཞེས་བྱ་བའི་རྒྱུ་ཡང་དག་པར་[^1969K]རྗེས་སུ་མི་མཐོང་སྟེ།
རྒྱུ་ཡང་དག་པར་[^1970K]རྗེས་སུ་མ་མཐོང་བས་བདག་བདེ་བ་ཐོབ་པ་དང་།
བག་ཚ་བ་མེད་པ་ཐོབ་པ་དང་།
མི་འཇིགས་པ་ཐོབ་པ་རྣམ་པར་སྤྱོད་དེ།
ཁྱུ་མཆོག་རླབས་པོ་ཆེའི་གནས་སུ་དམ་བཅའོ་འཁོར་གྱི་ནང་དུ་སེངྒེའི་སྒྲ་བསྒྲག་གོ།
།ཚངས་པའི་འཁོར་ལོ་འཇིག་རྟེན་ན་དགེ་སྦྱོང་ངམ།
བྲམ་ཟེའམ།
ལྷའམ།
བདུད་དམ།
ཚངས་པའམ།
གཞན་སུ་ཡང་[^1971K]རུང་སྟེ།
ཆོས་དང་ལྡན་པར་བསྐོར་བར་མི་ནུས་པ་བདག་གིས་རབ་ཏུ་བསྐོར་བར་བྱའོ།
།བདག་ཟག་པ་ཟད་དོ་ཞེས་དམ་བཅས་ན།
དེ་ལ་ཟག་པ་འདི་རྣམས་ཡོངས་སུ་ཟད་པར་མ་གྱུར་ཏོ་ཞེས་བྱ་བར་བདག་ལ་དགེ་སྦྱོང་ངམ།
བྲམ་ཟེའམ།
ལྷའམ།
བདུད་དམ།
ཚངས་པའམ།
སྐྱེ་དགུའི་ཚོགས་གཞན་སུ་ཡང་རུང་སྟེ།
འཇིག་རྟེན་ན་ཆོས་དང་ལྡན་པར་རྒོལ་བར་འགྱུར་རོ་ཞེས་བྱ་བའི་རྒྱུ་ཡང་དག་པར་རྗེས་སུ་མི་མཐོང་སྟེ།
རྒྱུ་ཡང་དག་པར་རྗེས་སུ་མི་མཐོང་བས།
དེ་ལ་བདག་བདེ་བ་ཐོབ་པ་དང་།
བག་ཚ་བ་མེད་པ་ཐོབ་པ་དང་།
མི་འཇིགས་པ་ཐོབ་པ་རྣམ་པར་སྤྱོད་དོ[^1972K]།
།ཁྱུ་མཆོག་རླབས་པོ་ཆེའི་གནས་སུ་དམ་བཅའོ།
།འཁོར་གྱི་ནང་དུ་སེངྒེའི་སྒྲ་བསྒྲག་གོ།
།ཚངས་པའི་འཁོར་ལོ་འཇིག་རྟེན་ན་དགེ་སྦྱོང་ངམ།
བྲམ་ཟེའམ།
ལྷའམ།
བདུད་དམ།
ཚངས་པའམ།
གཞན་སུས་ཀྱང་རུང་སྟེ།
ཆོས་དང་ལྡན་པར་བསྐོར་བར་མི་ནུས་པ་བདག་གིས་རབ་ཏུ་བསྐོར་བར་བྱའོ།
།གང་ཡང་བདག་གིས་བར་ཆད་ཀྱི་ཆོས་སུ་བསྟན་པ་དེ་དག་ལ་བརྟེན་ན་བར་ཆད་ཀྱི་ཆོས་སུ་མི་འགྱུར་ཞེས་དགེ་སྦྱོང་ངམ།
བྲམ་ཟེའམ།
ལྷའམ།
བདུད་དམ།
ཚངས་པའམ།
སྐྱེ་དགུའི་ཚོགས་གཞན་སུ་ཡང་རུང་སྟེ།
འཇིག་རྟེན་ན་ཆོས་དང་ལྡན་པར་རྒོལ་བར་འགྱུར་རོ་ཞེས་བྱ་བའི་རྒྱུ་ཡང་དག་པར་རྗེས་སུ་མི་མཐོང་སྟེ།
རྒྱུ་ཡང་དག་པར་རྗེས་སུ་མ་མཐོང་བས་དེ་ལ་བདག་བདེ་བ་ཐོབ་པ་དང་།
བག་ཚ་བ་མེད་པ་ཐོབ་པ་དང་།
མི་འཇིགས་པ་ཐོབ་པ་རྣམ་པར་སྤྱོད་དེ།
ཁྱུ་མཆོག་རླབས་པོ་ཆེའི་གནས་སུ་དམ་བཅའོ།
།འཁོར་གྱི་ནང་དུ་སེངྒེའི་སྒྲ་བསྒྲག་[^1973K]གོ།
།ཚངས་པའི་འཁོར་ལོ་འཇིག་རྟེན་ན་དགེ་སྦྱོང་ངམ།
བྲམ་ཟེའམ།
ལྷའམ།
བདུད་དམ།
ཚངས་པའམ།
གཞན་སུ་ཡང་རུང་སྟེ།
ཆོས་དང་ལྡན་པར་བསྐོར་བར་མ་ནུས་པ་བདག་གིས་རབ་ཏུ་བསྐོར་བར་བྱའོ།
།གང་ཡང་བདག་གིས་ལམ་འཕགས་པའི་འབྱུང་བ་རྟོགས་པར་འགྱུར་བ་དེ་བྱེད་པའི་སྡུག་བསྔལ་ཡང་དག་པར་ཟད་པར་འགྱུར་བར་བསྟན་པ་དེ་དག་ལ་ནན་ཏན་བྱས་ནས་[^1974K]སྡུག་བསྔལ་ཡང་དག་པར་ཟད་པ་འབྱུང་བར་མི་འགྱུར་རོ་ཞེས་དགེ་སྦྱོང་ངམ།
བྲམ་ཟེའམ།
ལྷའམ།
བདུད་དམ།
ཚངས་པའམ།
སྐྱེ་དགུའི་ཚོགས་གཞན་སུ་ཡང་རུང་སྟེ།
འཇིག་རྟེན་ན་ཆོས་དང་ལྡན་པར་རྒོལ་བར་འགྱུར་རོ་ཞེས་བྱ་བའི་རྒྱུ་ཡང་དག་པར་རྗེས་སུ་མི་མཐོང་སྟེ།
རྒྱུ་ཡང་དག་པར་རྗེས་སུ་མི་[^1975K]མཐོང་བས་དེ་ལ་བདག་བདེ་བ་ཐོབ་པ་དང་།
བག་ཚ་བ་མེད་པ་དང་།
མི་འཇིགས་པ་ཐོབ་པས་རྣམ་པར་སྤྱོད་དེ།
ཁྱུ་མཆོག་རླབས་པོ་ཆེའི་གནས་སུ་དམ་བཅའོ།
།འཁོར་གྱི་ནང་དུ་སེངྒེའི་སྒྲ་བསྒྲག་གོ།
།ཚངས་པའི་འཁོར་ལོ་འཇིག་རྟེན་ན་དགེ་སྦྱོང་ངམ།
བྲམ་ཟེའམ།
ལྷའམ།
བདུད་དམ།
ཚངས་པའམ།
གཞན་སུས་ཀྱང་རུང་སྟེ།
ཆོས་དང་ལྡན་པར་བསྐོར་བར་མི་ནུས་པ་བདག་གིས་རབ་ཏུ་བསྐོར་བར་བྱའོ་ཞེས་བྱ་བ་སྟེ་བཞི་པོ་དེ་དག་ནི་མི་འཇིགས་པའོ།
།དེ་བཞིན་གཤེགས་པའི་སོ་སོ་ཡང་དག་པར་རིག་པ་བཞི་གང་ཞེ་ན།
འདི་ལྟ་སྟེ།
དོན་སོ་སོ་ཡང་དག་པར་རིག་པ་དང་།
ཆོས་སོ་སོ་ཡང་དག་པར་རིག་པ་དང་།
ངེས་པའི་ཚིག་སོ་སོ་ཡང་དག་པར་རིག་པ་དང་།
སྤོབས་པ་སོ་སོ་ཡང་དག་པར་རིག་པ་སྟེ།
དེ་དག་ཀྱང་གང་ཞེ་ན།
དོན་ལ་དམིགས་པ་དང་།
ཆོས་ལ་དམིགས་པ་དང་།
ངེས་པའི་ཚིག་ལ་དམིགས་པ་དང་།
སྤོབས་པ་ལ་དམིགས་པའོ།
།རབ་འབྱོར་དེ་བཞིན་གཤེགས་པའི་བསྲུང་བ་མེད་པ་གསུམ་གང་ཞེ་ན།
དེ་བཞིན་གཤེགས་པ་ནི་སྐུའི་སྤྱོད་པ་ཡོངས་སུ་དག་པ་དང་ལྡན་པ་སྟེ།
དེ་བཞིན་གཤེགས་པ་ལ་སྐུའི་སྤྱོད་པ་ཡོངས་སུ་མ་དག་པ་མི་མངའ་བས་ལ་ལས་ཤེས་སུ་འོང་ཞེས་གང་ཡང་བཅབ་པར་དགོངས་པ་དེ་བཞིན་གཤེགས་པ་ལ་མི་མངའ་སྟེ།
འདི་ནི་བསྲུང་བ་མེད་པ་དང་པོའོ།
།དེ་བཞིན་གཤེགས་པ་ནི་གསུང་གི་སྤྱོད་པ་ཡོངས་སུ་དག་པ་དང་ལྡན་པ་སྟེ།
དེ་བཞིན་གཤེགས་པ་ལ་གསུང་གི་སྤྱོད་པ་ཡོངས་སུ་མ་དག་པ་མི་མངའ་བས་ལ་ལས་ཤེས་སུ་འོང་ཞེས་གང་ཡང་[^1976K]བཅབ་པར་དགོངས་པ་དེ་བཞིན་གཤེགས་པ་ལ་མི་མངའ་སྟེ།
འདི་ནི་བསྲུང་བ་མེད་པ་གཉིས་པའོ།
།དེ་བཞིན་གཤེགས་པ་ནི་ཐུགས་ཀྱི་སྤྱོད་པ་ཡོངས་སུ་དག་པ་དང་ལྡན་པ་སྟེ།
དེ་བཞིན་གཤེགས་པ་ནི་[^1977K]ཐུགས་ཀྱི་སྤྱོད་པ་ཡོངས་སུ་མ་དག་པ་མི་མངའ་བས་ལ་ལས་ཤེས་སུ་འོང་ངོ་ཞེས་གང་ཡང་བཅབ་པར་དགོངས་པ་དེ་བཞིན་གཤེགས་པ་ལ་མི་མངའ་སྟེ།
འདི་ནི་བསྲུང་བ་མེད་པ་གསུམ་པའོ།
།དེ་ལ་དེ་བཞིན་གཤེགས་པའི་དགོངས་པ་ཉེ་བར་གཞག་པ་གསུམ་གང་ཞེ་ན།
དེ་བཞིན་གཤེགས་པ་ཆོས་སྟོན་པའི་ཚེ་ལ་ལ་རྣ་བ་བཏུད་དེ་རིམ་གྲོར་ཉན་ཞིང་བཀའ་མཉན་པའི་སེམས་ཉེ་བར་གཞག་པ་དང་།
ཆོས་དང་ཉེ་བར་[^1978K]ཆོས་ལ་ནན་ཏན་དུ་བྱེད་ན་ཡང་དེས་དེ་བཞིན་གཤེགས་པ་དགྱེས་པར་མི་འགྱུར།
ཡིད་བདེ་བར་མི་འགྱུར།
ཐུགས་ཡེང་ཡེང་པོར་མི་འགྱུར་ཏེ།
འདི་ནི་དགོངས་པ་ཉེ་བར་གཞག་པ་དང་པོའོ།
།ལ་ལ་རྣ་བ་བཏུད་དེ་རིམ་གྲོར་ཉན་ཞིང་བཀའ་ཉན་པའི་སེམས་ཉེ་བར་གཞོག་པ་མེད་པ་དང་།
ཆོས་དང་གཉེར་བའི་ཆོས་ནན་ཏན་དུ་མི་བྱེད་ན་ཡང་དེས་དེ་བཞིན་གཤེགས་པའི་ཐུགས་ཁྲོ་བར་མི་འགྱུར།
མི་བཟོད་པར་མི་འགྱུར།
ཐུགས་མི་ཆེས་པར་མི་འགྱུར་ཏེ།
འདི་ནི་དེ་བཞིན་གཤེགས་པའི་དགོངས་པ་ཉེ་བར་གཞག་པ་གཉིས་པའོ།
།ལ་ལ་རྣ་བ་བཏུད་དེ་རིམ་གྲོར་ཉན་ཞིང་བཀའ་མཉན་ཉན་པའི་[^1979K]པའི་སེམས་ཉེ་བར་གཞོག་ལ་ཆོས་དང་གཉེར་བའི་ཆོས་ལ་ནན་ཏན་དུ་བྱེད།
ལ་ལ་རྣ་བ་བཏུད་དེ་རིམ་གྲོར་མི་བྱེད་ཅིང་།
བཀའ་མཉན་པའི་སེམས་ཉེ་བར་གཞོག་པ་མེད་པ་སྟེ[^1980K]།
ཆོས་དང་གཉེར་བའི་ཆོས་ནན་ཏན་དུ་མི་བྱེད་ཀྱང་།
དེས་དེ་བཞིན་གཤེགས་པ་དགྱེས་པའམ།
ཐུགས་ཁྲོ་བར་གཉིས་སུ་[^1981K]མི་འགྱུར་ཏེ།
ཐམས་ཅད་དུ་དགོངས་པ་དང་[^1982K]ལྡན་ཞིང་མཁྱེན་པར་བཏང་སྙོམས་སུ་རྣམ་པར་སྤྱོད་པ་འདི་ནི་དགོངས་པ་ཉེ་བར་གཞག་པ་གསུམ་པའོ།
།དེ་ལ་དེ་བཞིན་གཤེགས་པའི་ཉམས་པ་མེད་པའི་ཆོས་ཉིད་གང་ཞེ་ན།
གང་གིས་སངས་རྒྱས་བཅོམ་ལྡན་འདས་རྣམས་དོན་ཡོད་པའི་ཆོས་སྟོན་པའི་ཕྱིར།
སེམས་ཅན་ཐམས་ཅད་ཀྱི་དོན་མཛད་པ་ལ་དུས་ལས་མི་འདའ་བ་སྟེ།
དེ་ནི་ཉམས་པ་མེད་པའི་ཆོས་ཉིད་ཅེས་བྱའོ།
།དེ་ལ་དེ་བཞིན་གཤེགས་པའི་བག་ཆགས་ཀྱི་སྒྲིབ་པ་རབ་ཏུ་སྤངས་པ་གང་ཞེ་ན།
ཉན་ཐོས་དང་རང་སངས་རྒྱས་ཐམས་ཅད་ནི་ཉོན་མོངས་པ་སྤངས་ཀྱང་ལུས་ཀྱི་འགྱུར་བ་ཡོད་ཀྱི།
དེ་བཞིན་གཤེགས་པ་ལ་ནི་དེ་ལྟ་བུ་ཡང་མི་མངའ་སྟེ།
དེ་ནི་བག་ཆགས་ཀྱི་སྒྲིབ་པ་རབ་ཏུ་སྤངས་པ་ཞེས་བྱའོ།
།དེ་ལ་དེ་བཞིན་གཤེགས་པའི་ཐུགས་རྗེ་ཆེན་པོ་གང་ཞེ་ན།
དེ་བཞིན་གཤེགས་པའི་ཐུགས་རྗེ་ཆེན་པོ་གང་དང་ལྡན་པས་འཇིག་རྟེན་གྱི་བརྡ་ཉེ་བར་བཟུང་སྟེ།
དགེ་བའི་རྩ་བ་གཟིགས་པའི་ཕྱིར་དུས་ཐམས་ཅད་དུ་འཇིག་རྟེན་ལ་ཉིན་ལན་གསུམ་མཚན་ལན་གསུམ་དུ་རྟོག་པ་མཛད་[^1983K]ཅེས་བྱ་བ་སྟེ།
དངོས་སུ་ན་སངས་རྒྱས་བཅོམ་ལྡན་འདས་རྣམས་ཀྱི་ཐུགས་རྗེ་ཆེན་པོ་སེམས་ཅན་མཐའ་ཡས་པ་ཡོངས་སུ་སྨིན་པར་བྱ་བ་ལ་གཟིགས་པ་རྟག་པར་འབྱུང་སྟེ།
དེ་ནི་དེ་བཞིན་གཤེགས་པའི་ཐུགས་རྗེ་ཆེན་པོ་ཞེས་བྱའོ།
།རབ་འབྱོར་དེ་བཞིན་གཤེགས་པའི་སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་གང་ཞེ་ན།
དེ་བཞིན་གཤེགས་པ་ལ་འཁྲུལ་པ་མི་མངའོ།
།ཅ་ཅོ་མི་མངའོ།
།དགོངས་པ་ཉམས་པ་མི་མངའོ།
།འདུ་ཤེས་སྣ་ཚོགས་མི་མངའོ།
།ཐུགས་མཉམ་པར་མ་བཞག་པ་[^1984K]མི་མངའོ།
།སོ་སོར་[^1985K]མ་བརྟགས་པའི་བཏང་སྙོམས་མི་མངའོ།
།མོས་པ་ཡོངས་སུ་ཉམས་པ་མི་མངའོ།
།བརྩོན་འགྲུས་ཡོངས་སུ་ཉམས་པ་མི་མངའོ།
།དྲན་པ་ཡོངས་སུ་ཉམས་པ་མི་མངའོ།
།ཏིང་ངེ་འཛིན་ཡོངས་སུ་ཉམས་པ་མི་མངའོ།
།ཤེས་རབ་ཡོངས་སུ་ཉམས་པ་མི་མངའོ།
།རྣམ་པར་གྲོལ་བ་ཡོངས་སུ་ཉམས་པ་མི་མངའོ།
།རྣམ་པར་གྲོལ་བའི་ཡེ་ཤེས་གཟིགས་པ་ཡོངས་སུ་ཉམས་པ་མི་མངའོ།
།སྐུའི་ཕྲིན་ལས་ཐམས་ཅད་ཡེ་ཤེས་སྔོན་དུ་འགྲོ་བ་སྟེ།
ཡེ་ཤེས་ཀྱི་རྗེས་སུ་འབྲང་བའོ།
།གསུང་གི་ཕྲིན་ལས་ཐམས་ཅད་ཡེ་ཤེས་[^1986K]སྔོན་དུ་འགྲོ་བ་སྟེ།
ཡེ་ཤེས་ཀྱི་རྗེས་སུ་འབྲང་བའོ།
།ཐུགས་ཀྱི་ཕྲིན་ལས་ཐམས་ཅད་ཡེ་ཤེས་[^1987K]སྔོན་དུ་འགྲོ་བ་[^1988K]སྟེ།
ཡེ་ཤེས་ཀྱི་རྗེས་སུ་འབྲང་བའོ།
།འདས་པའི་དུས་ལ་མ་ཆགས་མ་ཐོགས་པའི་ཡེ་ཤེས་གཟིགས་པ་[^1989K]འཇུག་གོ།
།མ་འོངས་པའི་དུས་ལ་མ་ཆགས་མ་ཐོགས་པའི་ཡེ་ཤེས་གཟིགས་པ་[^1990K]འཇུག་གོ།
།དེ་ལྟར་བྱུང་བའི་དུ་[^1991K]ལ་མ་ཆགས་མ་ཐོགས་པའི་ཡེ་ཤེས་གཟིགས་པ་[^1992K]འཇུག་སྟེ།
དེ་དག་ནི་སངས་རྒྱས་ཀྱི་ཆོས་མ་འདྲེས་པ་རྣམས་སོ།
།རབ་འབྱོར་དེ་བཞིན་གཤེགས་པའི་རྣམ་པ་ཐམས་ཅད་མཁྱེན་པ་ཉིད་གང་ཞེ་ན།
གང་ལ་དམིགས་པ་མེད་པ་དྲན་པས་དབང་བསྒྱུར་བ་[^1993K]ཞི་བའི་རྣམ་པ་དང་ལྡན་པ་མཚན་ཉིད་མེད་པའི་མཚན་ཉིད་ནི་རྣམ་པ་ཐམས་ཅད་མཁྱེན་པ་ཉིད་ཅེས་བྱའོ།།
།།བམ་པོ་དྲུག་ཅུ་བདུན་པ།
དེ་ལ་དེ་བཞིན་གཤེགས་པའི་སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་གང་ཞེ་ན།
ཕྱག་དང་ཞབས་འཁོར་ལོའི་མཚན་དང་ལྡན་པ་དང་།
ཞབས་ཤིན་ཏུ་གནས་པ་དང་།
ཕྱག་དང་ཞབས་དྲ་བས་འབྲེལ་པ་དང་།
ཕྱག་དང་ཞབས་གཞོན་ཞིང་འཇམ་པ་དང་།
བདུན་ཤིན་ཏུ་མཐོ་བ་དང་།
སོར་མོ་རིང་བ་དང་།
རྟིང་པ་ཡངས་པ་དང་།
སྐུ་ཆེ་ཞིང་དྲང་བ་དང་།
ཞབས་ལེགས་པར་མཐོ་བ་དང་།
ཡན་ལག་གི་སྤུ་གྱེན་དུ་འཁྱིལ་པ་དང་།
རི་དགས་ཨེ་ན་[^1994K]ཡའི་བྱིན་པ་ལྟ་བུ་དང་།
ཕྱག་བརླ་དྲང་པོར་སླེབས་པ་དང་།
གསང་བའི་གནས་སྦུབས་སུ་ནུབ་པ་དང་།
གསེར་གྱི་ཁ་དོག་དང་།མདོག་ཤིན་ཏུ་འཇམ་པ་དང་།
སྤུ་རེ་རེ་ནས་གཡས་ཕྱོགས་སུ་འཁྱིལ་པ་དང་།
ཞལ་མཛོད་སྤུས་བརྒྱན་པ་དང་།
སེངྒེའི་རོ་སྟོད་ལྟ་བུ་དང་།
ཕྲག་པའི་ལྷུན་མཛེས་པར་གྲུབ་པ་དང་།
ཕྲག་སོ་ཤིན་ཏུ་རྒྱས་པ་དང་།
རོ་བྲོ་བའི་མཆོག་དང་།
ཤིང་ནྱ་གྲོ་དྷ་ལྟར་ཆུ་ཞེང་གབ་པ་དང་།
དབུ་སྤྱི་གཙུག་དང་ལྡན་པ་དང་།
ལྗགས་ཤིན་ཏུ་ཡངས་པ་དང་།
ཚངས་པའི་དབྱངས་དང་།
སེངྒེའི་འགྲམ་པ་ལྟ་བུ་དང་།
ཚེམས་ཤིན་ཏུ་དཀར་བ་དང་།
ཚེམས་ཤིན་ཏུ་[^1995K]མཉམ་པ་དང་།
ཚེམས་ཐགས་[^1996K]བཟང་བ་དང་།
ཚེམས་མཉམ་ཞིང་བཞི་བཅུ་ཚང་བ་དང་།
སྤྱན་དཀར་ནག་འབྱེས་པ་དང་།
བའི་རྫི་མ་ལྟ་བུ་སྟེ།
དེ་ལ་དེ་བཞིན་གཤེགས་པའི་ཕྱག་དང་ཞབས་ཀྱི་མཐིལ་ལ་འཁོར་ལོ་རྩིབས་སྟོང་དང་ལྡན་པ།
མུ་ཁྱུད་ཅན་ལྟེ་བ་དང་བཅས་པ་རྣམ་པ་ཐམས་ཅད་ཡོངས་སུ་རྫོགས་པ་འདི་ལྟ་སྟེ།
རུས་པའམ།
བ་སོ་ལ་གཟུགས་སུ་བརྐོས་པ་དང་འདྲ་བ་མངའ་བས་ཕྱག་དང་ཞབས་འཁོར་ལོའི་མཚན་དང་ལྡན་པའོ།
།ཞབས་ཀྱི་མཐིལ་གཉིས་མཉམ་པར་ས་ལ་འཇོག་ཅིང་ཞབས་ཞུམ་པ་མེད་པས་ཞབས་ཤིན་ཏུ་གནས་པའོ།
།ངང་པའི་རྒྱལ་པོ་ལྟར་ཕྱག་དང་ཞབས་ཀྱི་སོར་མོ་དྲ་བས་འབྲེལ་པས་ཕྱག་དང་ཞབས་དྲ་བས་འབྲེལ་བའོ།
།ཤིང་བལ་གྱི་སྒོ་ང་ལྟར་ཤིན་ཏུ་འཇམ་ཞིང་གཞོན་པས་ཕྱག་དང་ཞབས་གཞོན་ཞིང་འཇམ་པའོ།
།ཕྱག་དང་ཞབས་དང་མགུར་གྱི་ལྷུན་ཤིན་ཏུ་མཐོ་བས་བདུན་ཤིན་ཏུ་མཐོ་བའོ།
།ཕྱག་དང་ཞབས་ཀྱི་སོར་མོ་རིང་བས་སོར་མོ་རིང་བའོ།
།རྟིང་པ་རིང་བས་རྟིང་པ་ཡངས་པའོ།
།སྐུ་ཁྲུ་བདུན་དུ་འཕགས་ལ་དྲང་བས་སྐུ་ཆེ་ཞིང་དྲང་བའོ།
།པུས་མོའི་ལྷ་ང་དང་ལོང་བུ་མཛེས་པར་ནུབ་པས་ཞབས་ལེགས་པར་མཐོ་བའོ།
།སྤུ་གྱེན་དུ་གཡས་ཕྱོགས་སུ་འཁྱིལ་པས་ཡན་ལག་གི་སྤུ་གྱེན་དུ་འཁྱིལ་བའོ།
།རི་དགས་ཨེ་ན་[^1997K]ཡའི་བྱིན་པ་དང་།
སྨྱིག་མ་དང་ལྡུམ་བུ་དར་བ་ལྟར་དྲང་ཞིང་མ་ཉམས་ལ་རིམ་གྱིས་[^1998K]གཞོལ་བར་གྲུབ་ཅིང་བྱིན་པ་ཟླུམ་པས་རི་དགས་ཨེ་ན་ཡའི་[^1999K]བྱིན་པ་ལྟ་བུའོ།
།བརླ་དྲང་པོར་བཞག་སྟེ་མ་བཏུད་ཀྱང་ཕྱག་གི་མཐིལ་གཉིས་ཀྱིས་པུས་མོའི་ལྷ་ང་ལ་རེག་པས་ཕྱག་བརླ་དྲང་པོར་སླེབས་པའོ།
།གླང་པོ་དང་རྟ་ཅང་ཤེས་ལྟར་གསང་བའི་གནས་ཤིན་ཏུ་མཛེས་ཤིང་སྦུབས་སུ་ནུབ་པས་གསང་བའི་གནས་སྦུབས་སུ་ནུབ་པའོ།
།ཤིན་ཏུ་སྦྱངས་པའི་གསེར་གྱི་ཁ་དོག་ལྟ་བུ་དང་ལྡན་པས་གསེར་གྱི་[^2000K]ཁ་དོག་གོ།
།གསེར་དང་དངུལ་ཤིན་ཏུ་སྦྱངས་པ་ལྟར་འཇམ་ཞིང་གཞོན་པའི་མདོག་ཏུ་འདུག་ལ་སྐུ་ལ་རྡུལ་གྱིས་མི་འགོ་བས་ཁ་དོག་ཤིན་ཏུ་འཇམ་པའོ།
།ཤིན་ཏུ་[^2001K]རྣམ་པར་ཕྱེ་བའི་སྤུ་རེ་རེར་སྐྱེས་ཤིང་གཉིས་སུ་མེད་པས་སྤུ་རེ་རེ་ནས་གཡས་ཕྱོགས་སུ་འཁྱིལ་པའོ།
།མེ་ཏོག་ཀུན་ད་དང་ཟླ་བ་དང་།
འོ་མ་དང་།
བ་མོའི་མདོག་ལྟར་འདུག་པ་[^2002K]ཉི་མ་དང་ཟླ་བ་བརྒྱ་ལས་ཀྱང་འཕགས་པར་འོད་གསལ་བའི་མཛོད་སྤུས་སྨིན་མཚམས་ཤིན་ཏུ་བརྒྱན་པས་ཞལ་མཛོད་སྤུས་བརྒྱན་པའོ།
།རོ་སྟོད་ཚེ་བས་སེངྒེའི་རོ་སྟོད་དོ།
།མགུར་དང་རྒྱུད་ལེགས་པར་འབྲེལ་ཞིང་ལྷུན་ཟླུམ་པས་ཕྲག་པའི་ལྷུན་མཛེས་པར་གྲུབ་པའོ།
།གསེར་གྱི་གཏན་པ་ཤིན་ཏུ་ཕྱིས་པ་ལ་[^2003K]ཕྲག་སོ་ལེགས་པར་གྲུབ་པས་ཕྲག་སོ་ཤིན་ཏུ་ལེགས་པར་རྒྱས་པའོ།
།རླུང་དང་མཁྲིས་པ་དང་བདེ་ཀན་གྱིས་མ་ཉམས་ཤིང་རྣམ་པར་ཤེས་པ་འདྲ་བ་མེད་པས་རོ་བྲོ་བའི་མཆོག་གོ།
།སྐུ་ཆུ་ཞེང་འདོམ་དུ་མཉམ་པས་ཤིང་ནྱ་གྲོ་དྷ་ལྟར་ཆུ་ཞེང་གབ་པའོ།
།སྤྱི་གཙུག་ཟླུམ་ཞིང་ལེགས་ལ་གཡས་ཕྱོགས་སུ་འཁྱིལ་པ་དང་ལྡན་པའི་དབུ་མཉམ་ཞིང་ལེགས་པར་གྲུབ་ལ་མཛེས་པ་མངའ་བས་དབུ་སྤྱི་གཙུག་དང་ལྡན་པའོ།
།མེ་ཏོག་ཨུཏྤལ་དམར་པོའི་འདབ་མའི་མདོག་ལྟར་འདུག་ཅིང་ཤིན་ཏུ་ཡངས་པས་ལྗགས་ཤིན་ཏུ་ཡངས་ཤིང་སྲབ་པའོ།
།ཚངས་པ་དང་བྱ་[^2004K]ཀ་ལ་པིང་ཀ་ལྟ་བུའི་གསུང་མངའ་བས་ཚངས་པའི་དབྱངས་སོ།
།འགྲམ་པ་མེ་ལོང་གི་དཀྱིལ་འཁོར་ལྟར་ལེགས་པར་གྲུབ་ཅིང་མཛེས་པར་སྐྱེས་ཏེ།
ཡིད་དུ་འོང་བས་སེངྒེའི་འགྲམ་པ་ལྟ་བུའོ།
།མེ་ཏོག་ཀུན་ད་དང་དུང་གི་བཅག་འཕྲོ་ལྟར་ཤིན་ཏུ་དཀར་བའི་ཚེམས་མངའ་བས་ཚེམས་ཤིན་ཏུ་དཀར་བའོ།
།ཚེམས་ལ་མཐོ་དམན་མེད་པས་ཚེམས་མཉམ་པའོ།
།ཚེམས་ལ་མཚམས་མ་དོད་པས་ཚེམས་ཐགས་བཟང་བའོ།
།བླ་འོག་དགྱེ་གུ་[^2005K]མེད་པས་ཚེམས་མཉམ་ཞིང་བཞི་བཅུ་ཚང་བའོ།
།དཀར་ནག་གི་ཆ་མ་འདྲེས་ལ་ཤིན་ཏུ་རྣམ་པར་དག་ཅིང་མདོག་དམར་པོས་མ་གཡོགས་པས་སྤྱན་དཀར་ནག་འབྱེས་པའོ།
།རྫི་མ་བླ་འོག་ཏུ་[^2006K]ལེགས་པར་གནས་ལ་མ་འཛིངས་པས་བའི་རྫི་མ་[^2007K]ལྟ་བུའོ།
།དེ་ལ་བླ་མ་ལ་བསུ་སྐྱེལ་དང་།
ཆོས་ཉན་པ་ལ་བསྟོད་པ་དང་།
གཙུག་ལག་ཁང་དང།
མཆོད་རྟེན་ལ་སོགས་པའི་བསྟི་སྟང་བྱས་པས་ཕྱག་དང་ཞབས་འཁོར་ལོའི་མཚན་དང་ལྡན་པ་སྟེ།
ད་ནི་འཁོར་ཤིན་ཏུ་མང་བའི་སྔ་ལྟས་སོ།
།ཡིད་དམ་ལ་བརྟན་པས་ཞབས་ཤིན་ཏུ་གནས་པ་སྟེ།
དེ་ནི་མི་གཡོ་ཞིང་ཤིན་ཏུ་བརྟན་པའི་སྔ་ལྟས་སོ།
།སྦྱིན་པ་དང་།
ངག་སྙན་པ་དང་།
དོན་སྤྱོད་པ་དང་།
དོན་མཐུན་པའི་བསྡུ་བ་རྣམ་པ་བཞི་གོམས་པར་བྱས་པས།
ཕྱག་དང་ཞབས་དྲ་བས་འབྲེལ་པ་སྟེ།
དེ་ནི་མྱུར་དུ་འདུ་བའི་སྔ་ལྟས་སོ།
།བཟའ་བ་དང་བཅའ་བ་དང་བཏུང་བ་ཞིམ་ཞིང་ཉམས་སུ་བདེ་བ་བྱིན་པས་ཕྱག་དང་ཞབས་གཞོན་ཞིང་འཇམ་པ་དང་།
བདུན་ཤིན་ཏུ་མཐོ་བ་སྟེ།
དེ་གཉིས་ནི་བཟའ་བ་དང་བཏུང་བ་ཞིམ་ཞིང་ཉམས་སུ་བདེ་བ་ཐོབ་པའི་སྔ་ལྟས་སོ།
།བཅིངས་པ་བཀྲོལ་བ་དང་།
སྲོག་གི་རིམ་གྲོ་བྱས་པ་དང་སྲོག་གཅོད་པ་སྤངས་པས།
སོར་མོ་རིང་བ་དང་།
རྟིང་པ་ཡངས་པ་དང་སྐུ་ཆེ་ཞིང་དྲང་བ་སྟེ།
དེ་ནི་སྐུ་ཚེ་རིང་བའི་སྔ་ལྟས་སོ།
།དགེ་བའི་ཆོས་ཡང་དག་པར་བླངས་པ་དང་བཟུང་བ་མངོན་པར་སྤེལ་ཞིང་འགྲིབ་པར་མ་བྱས་པས་ཞབས་ཀྱི་གོང་མཐོ་བ་དང་།
ཡན་ལག་གི་སྤུ་གྱེན་དུ་འཁྱིལ་པ་སྟེ།
དེ་ནི་མི་ཉམས་པའི་ཆོས་དང་ལྡན་པའི་སྔ་ལྟས་སོ།
།རིག་པ་དང་བཟོའི་ལས་ལ་[^2008K]རིམ་གྲོར་བྱས་ཤིང་གཞན་ལ་བྱིན་པ་དང་།
བདག་གིས་བླངས་པས་རི་དགས་ཨེ་ན་[^2009K]ཡའི་བྱིན་པ་ལྟ་བུ་སྟེ།
དེ་ནི་མྱུར་དུ་འཛིན་པའི་སྔ་ལྟས་སོ།
།བདོག་ཅིང་ཡོད་པའི་ནོར་ལ་བསླངས་ནས་མི་གོད་པར་[^2010K]གཏོང་ཞིང་མེད་ཅེས་མ་བྱས་པས་ཕྱག་བརླ་དྲང་པོར་སླེབས་པ་སྟེ།
དེ་ནི་ཡོ་བྱད་ལ་དབང་བ་དང་དུལ་བའི་སྔ་ལྟས་སོ།
།འགྲོགས་པ་དང་མཛའ་བཤེས་དང་[^2011K]གཉེན་པ་མ་ཕྱེ་བ་དང་།
དབྱེ་བར་[^2012K]གྱུར་པའི་སེམས་ཅན་རྣམས་ཚངས་པའི་སྤྱོད་པ་ལ་ཡང་དག་པར་བསྐུལ་བ་དང་།
གསང་བའི་ཚིག་ཡོངས་སུ་བསྲུངས་པས་གསང་བའི་གནས་སྦུབས་སུ་ནུབ་པ་སྟེ།
དེ་ནི་བུ་མང་བའི་སྔ་ལྟས་སོ།
།སྟན་དང་གོས་དང་ཁང་པ་དང་གཞལ་མེད་ཁང་དང་།
གནས་བཟང་པོ་བྱིན་པས་གསེར་གྱི་ཁ་དོག་དང་མདོག་ཤིན་ཏུ་འཇམ་པ་སྟེ།
དེ་གཉིས་ནི་གདན་དང་ན་བཟའ་དང་།
ཁང་པ་དང་གཞལ་མེད་ཁང་དང་གནས་བཟང་པོ་འཐོབ་པའི་སྔ་ལྟས་སོ།
།འདུ་འཛི་སྤངས་པ་དང་།
མཁན་པོ་དང་།
སློབ་དཔོན་དང་།
ཕ་མ་དང་།
ཕུ་[^2013K]ནུ་ལ་སོགས་པ་བླ་མ་རྣམས་ལ་ཚུལ་དང་འདྲ་བར་རིམ་གྲོ་[^2014K]བྱས་པ་དང་།
བཙུན་པར་བྱས་པ་དང་།
བསྒོ་བ་རྣལ་མ་གཟན་པས་སྤུ་རེ་རེ་ནས་གཡས་ཕྱོགས་སུ་འཁྱིལ་པ་དང་།
ཞལ་མཛོད་སྤུས་བརྒྱན་པ་སྟེ།
དེ་ནི་མཉམ་པ་མེད་པའི་སྔ་ལྟས་སོ།
།མི་སྙན་པ་མི་ཟེར་ཞིང་མི་སྨོད་པ་[^2015K]སྙན་པར་སྨྲ་ཞིང་ལེགས་པར་བཤད་པ་མཐུན་པར་འཛིན་པས་སེངྒེའི་རོ་སྟོད་ལྟ་བུ་དང་ཕྲག་པའི་ལྷུན་མཛེས་པར་གྲུབ་པ་སྟེ།
དེ་ནི་ཐུབ་པ་མེད་པའི་སྔ་ལྟས་སོ།
།ན་བ་རྣམས་ལ་རྩིས་[^2016K]དང་རིམ་གྲོ་དང་སྨན་དང་ཉམས་སུ་ཕན་པའི་ཟས་བྱིན་པ་དང་།
རིམ་གྲོར་བྱས་པས་ཕྲག་སོ་ཤིན་ཏུ་རྒྱས་པ་དང་།
རོ་བྲོ་བའི་མཆོག་སྟེ།
དེ་ནི་ནད་ཉུང་བའི་སྔ་ལྟས་སོ།
།སྐྱེད་མོས་ཚལ་དང་།
འཁོར་དང་བཏུང་བ་[^2017K]དང་།
རྫིང་བུ་དང་།
རྒལ་[^2018K]དཀའ་བའི་ཟམ་པ་དང་།
ཁ་ཟས་དང་།
ཕྲེང་བའི་གནས་དང་།
སྟེགས་དང་གཙུག་ལག་ཁང་བྱ་བ་ལ་སོགས་པ་ལ་གཞན་མོས་པར་བྱ་བ་སྔོན་དུ་གཏོང་ཞིང་བདག་གིས་གཞན་ལ་བྱིན་པས་ཤིང་ནྱ་གྲོ་དྷ་ལྟར་ཆུ་ཞེང་གབ་པ་དང་།
དབུ་སྤྱི་གཙུག་དང་ལྡན་པ་སྟེ།
དེ་ནི་མངའ་ཆེན་པོ་མངའ་བའི་སྔ་ལྟས་སོ།
།ཡུན་རིང་པོར་ཚིག་སྙན་ཞིང་འཇམ་པ་དང་ཉམས་སུ་བདེ་བར་[^2019K]སྨྲས་པས་ལྗགས་ཤིན་ཏུ་ཡངས་ཤིང་སྲབ་པ་དང་ཚངས་པའི་དབྱངས་ཏེ།
དེ་གཉིས་ནི་ཡན་ལག་ལྔ་དང་ལྡན་པའི་གསུང་མངའ་བའི་སྔ་ལྟས་སོ།
།གསུང་ཡན་ལག་ལྔ་དང་ལྡན་པ་ཞེས་བྱ་བ་ནི།
ཡོངས་སུ་ཤེས་ཤིང་རྣམ་པར་ཤེས་པར་འགྱུར་བ་[^2020K]དང་།
མཉན་ན་དགའ་ཞིང་མི་མཐུན་པ་མེད་པ་དང་།
ཟབ་ཅིང་དབྱངས་རྗེས་སུ་འབྱུང་བ་དང་།
བཏང་མི་བྲ་ཞིང་རྣར་སྙན་པ་དང་།
མ་འཁྲུགས་ཤིང་གསལ་བའོ།
།ཡུན་རིང་པོ་ནས་ཚིག་འཁྱལ་པ་སྤངས་ཤིང་དུས་སུ་སྨྲ་སྨྲ་བས་སེངྒེའི་འགྲམ་པ་ལྟ་བུ་སྟེ།
དེ་ནི་ཚིག་ཀུན་གྱིས་སྙན་པའི་སྔ་ལྟས་སོ།
།རིམ་གྲོར་བྱ་བ་དང་བརྙས་པ་མེད་པ་གཉིས་ཀྱིས་འཚོ་བ་ཡོངས་སུ་དག་པས་ཚེམས་ཤིན་ཏུ་དཀར་བ་དང་མཉམ་པ་སྟེ།
དེ་ནི་འཁོར་སྔ་ནས་བསགས་པའི་སྔ་ལྟས་སོ།
།ཡུན་རིང་པོ་ནས་བདེན་ཞིང་ཕྲ་མ་མེད་པའི་ཚིག་སྨྲ་སྨྲ་བས་ཚེམས་ཐགས་བཟང་བ་དང་།
ཚེམས་མཉམ་ཞིང་བཞི་བཅུ་ཚང་བ་སྟེ།
དེ་ནི་འཁོར་དབྱེར་མི་ཕྱེད་པའི་སྔ་ལྟས་སོ།
།པང་[^2021K]གིས་འཁྱུད་པ་བཞིན་དུ་ཉེས་པར་བསམ་པ་[^2022K]པ་མེད་པ་ལ་མ་ཆགས་ཤིང་མི་སྡང་བ་དང་།
རྨོངས་པ་མེད་པའི་མིག་གིས་ལྟ་ལྟ་བས་སྤྱན་དཀར་ནག་འབྱེས་པ་དང་།
བའི་རྫི་མ་ལྟ་བུ་སྟེ་དེ་ནི་ཀུན་ནས་མཛེས་པའི་སྔ་ལྟས་སོ།
།རབ་འབྱོར་དེ་དག་ནི་དེ་བཞིན་གཤེགས་པའི་མི་ཆེན་པོའི་མཚན་སུམ་ཅུ་རྩ་གཉིས་སོ།
།དེ་ལ་དེ་བཞིན་གཤེགས་པའི་དཔེ་བྱད་བཟང་པོ་བརྒྱད་ཅུ་གང་ཞེ་ན།
འདི་ལྟ་སྟེ།
སངས་རྒྱས་བཅོམ་ལྡན་འདས་རྣམས་ནི་མངོན་པར་འདུ་བྱ་བ་ཐམས་ཅད་ལས་དབེན་པ་སྟེ།
སེན་མོ་ཟངས་ཀྱི་མདོག་ལྟར་འདུག་པ་ཡིན།
སངས་རྒྱས་བཅོམ་ལྡན་འདས་རྣམས་ནི་གཉེན་བཤེས་བྱམས་པ་དང་འདྲ་བར་སེམས་ཅན་ལ་ཕན་པ་དང་བདེ་བའི་ཐུགས་མངའ་བ་སྟེ།
སེན་མོ་མདོག་སྣུམ་པ་ཡིན།
སངས་རྒྱས་བཅོམ་ལྡན་འདས་རྣམས་ནི་རིགས་དང་རྒྱུད་མཐོན་པོར་བྱུང་བ་སྟེ།
སེན་མོ་མཐོ་བ་ཡིན།
སངས་རྒྱས་བཅོམ་ལྡན་འདས་རྣམས་ནི་ཚུལ་ཁ་ན་མ་ཐོ་བ་མི་མངའ་བ་སྟེ།
སོར་མོ་ཟླུམ་པ་ཡིན།
སངས་རྒྱས་བཅོམ་ལྡན་འདས་རྣམས་ནི་དགེ་བའི་རྩ་བ་ཤིན་ཏུ་ཚོགས་པ་སྟེ།
སོར་མོ་རྒྱས་པ་ཡིན།
སངས་རྒྱས་བཅོམ་ལྡན་འདས་རྣམས་ནི་དགེ་བའི་རྩ་བ་རིམ་གྱིས་གྲུབ་པ་སྟེ།
སོར་མོ་རིམ་གྱིས་གཞོལ་བ་ཡིན།
སངས་རྒྱས་བཅོམ་ལྡན་འདས་རྣམས་ནི་ཐུགས་དང་གསུང་དང་སྐུའི་ཕྲིན་ལས་དང་འཚོ་བ་ཤིན་ཏུ་དབེན་པ་སྟེ།
རྩ་མི་མངོན་པ་ཡིན།
སངས་རྒྱས་བཅོམ་ལྡན་འདས་རྣམས་ནི་ཉོན་མོངས་པའི་མདུད་པ་འགྲོལ་བ་སྟེ།
རྩ་མདུད་པ་མེད་པ་ཡིན།
སངས་རྒྱས་བཅོམ་ལྡན་འདས་རྣམས་ནི་ཤིན་ཏུ་དབེན་པའི་ཆོས་མངའ་བ་སྟེ།
ལོང་བུ་མི་མངོན་པ་ཡིན།
སངས་རྒྱས་བཅོམ་ལྡན་འདས་རྣམས་ནི་མི་མཉམ་པ་ཐམས་ཅད་ལས་སྒྲོལ་བ་སྟེ།
ཞབས་མི་[^2023K]མཉམ་པ་མེད་པ་ཡིན།
སངས་རྒྱས་བཅོམ་ལྡན་འདས་རྣམས་[^2024K]མིའི་སེངྒེ་སྟེ།
སེངྒེའི་འགྲོས་སུ་བཞུད་པ་ཡིན།
སངས་རྒྱས་བཅོམ་ལྡན་འདས་རྣམས་ནི་མིའི་གླང་པོ་སྟེ།
གླང་པོའི་[^2025K]འགྲོས་སུ་བཞུད་པ་ཡིན།
སངས་རྒྱས་བཅོམ་ལྡན་འདས་རྣམས་ནི་ངང་པའི་རྒྱལ་པོ་ལྟར་ནམ་མཁའ་ལ་བཞུད་པ་སྟེ།
ངང་པའི་སྟབས་སུ་བཞུད་པ་ཡིན།
སངས་རྒྱས་བཅོམ་ལྡན་འདས་རྣམས་ནི་མིའི་ཁྱུ་མཆོག་སྟེ།
ཁྱུ་མཆོག་གི་སྟབས་སུ་བཞུད་པ་ཡིན།
སངས་རྒྱས་བཅོམ་ལྡན་འདས་རྣམས་ནི་མཐུན་པའི་ལམ་མངའ་བ་སྟེ།
གཡས་ཕྱོགས་སུ་བཞུད་པ་ཡིན།
སངས་རྒྱས་བཅོམ་ལྡན་འདས་རྣམས་ནི་བལྟ་ན་མཛེས་པ་སྟེ།
མཛེས་པར་བཞུད་པ་ཡིན།
སངས་རྒྱས་བཅོམ་ལྡན་འདས་རྣམས་ནི་རྟག་ཏུ་ཐུགས་ཡོན་པོ་མི་མངའ་བ་སྟེ།
མ་ཡོ་བར་བཞུད་པ་ཡིན།
སངས་རྒྱས་བཅོམ་ལྡན་འདས་རྣམས་ནི་ཚུལ་རྣམ་པར་དག་པའི་ཡོན་ཏན་སྟོན་པ་སྟེ།
སྐུ་ཤིན་ཏུ་ལེགས་པ་ཡིན།
སངས་རྒྱས་བཅོམ་ལྡན་འདས་རྣམས་ནི་སྡིག་པའི་ཆོས་ཐམས་ཅད་ཤིན་ཏུ་སྦྱངས་པ་སྟེ།
སྐུ་ཤིན་ཏུ་སྦྱངས་པ་ཡིན།
སངས་རྒྱས་བཅོམ་ལྡན་འདས་རྣམས་ནི་ཆོས་རིམ་གྱིས་སྟོན་པ་སྟེ།
སྐུ་རིམ་གྱིས་གཞོལ་བ་ཡིན།
སངས་རྒྱས་བཅོམ་ལྡན་འདས་རྣམས་ནི་སྐུ་དང་གསུང་དང་ཐུགས་གཙང་མ་དང་ལྡན་པ་སྟེ།
སྐུ་ཤིན་ཏུ་གཙང་བ་ཡིན།
སངས་རྒྱས་བཅོམ་ལྡན་འདས་རྣམས་ནི་རང་བཞིན་གྱིས་འཇམ་པའི་ཐུགས་དང་ལྡན་པ་སྟེ།
སྐུ་ཤིན་ཏུ་འཇམ་པ་ཡིན།
སངས་རྒྱས་བཅོམ་ལྡན་འདས་རྣམས་ནི་རང་བཞིན་གྱིས་རྣམ་པར་དག་པའི་ཐུགས་མངའ་བ་སྟེ།
སྐུ་ཤིན་ཏུ་རྣམ་པར་དག་པ་ཡིན།
སངས་རྒྱས་བཅོམ་ལྡན་འདས་རྣམས་ནི་ཆོས་དང་འདུལ་བ་ཤིན་ཏུ་རྫོགས་པ་སྟེ།
དཔེ་བྱད་ཤིན་ཏུ་རྫོགས་པ་ཡིན།
སངས་རྒྱས་བཅོམ་ལྡན་འདས་རྣམས་ནི་ཡོན་ཏན་ཤིན་ཏུ་[^2026K]ཡངས་ཤིང་བཟང་པོ་སྟོན་པ་སྟེ།
སྐུ་ཆེ་ཞིང་མཛེས་པ་ཡིན།
སངས་རྒྱས་བཅོམ་ལྡན་འདས་རྣམས་ནི་སེམས་ཅན་ཐམས་ཅད་ལ་མཉམ་པའི་ཐུགས་མངའ་བ་སྟེ།
སྐུ་ལེགས་པར་མཉམ་པ་ཡིན།
སངས་རྒྱས་བཅོམ་ལྡན་འདས་རྣམས་ནི་ཤིན་ཏུ་འཇམ་པའི་ཆོས་སྟོན་པ་སྟེ།
སྐུ་ཤིན་ཏུ་གཞོན་པ་ཡིན།
སངས་རྒྱས་བཅོམ་ལྡན་འདས་རྣམས་ནི་རྟག་ཏུ་ཞུམ་པ་མེད་པའི་ཐུགས་མངའ་བ་སྟེ།
སྐུ་ཞུམ་པ་མེད་པ་ཡིན།
སངས་རྒྱས་བཅོམ་ལྡན་འདས་རྣམས་ནི་མི་དགེ་བའི་རྩ་བ་ཐམས་ཅད་བྱང་བ་སྟེ།
སྐུ་ཤིན་ཏུ་རྒྱས་པ་ཡིན།
སངས་རྒྱས་བཅོམ་ལྡན་འདས་རྣམས་ནི་ཡང་འབྱུང་བ་ཤིན་ཏུ་བཅོམ་ཞིང་ཟད་པ་སྟེ།
སྐུ་ཤིན་ཏུ་མཁྲེགས་པ་ཡིན།
སངས་རྒྱས་བཅོམ་ལྡན་འདས་རྣམས་ནི་རྟེན་ཅིང་འབྲེལ་པར་འབྱུང་བའི་ཡན་ལག་དང་ཉིང་ལག་ལེགས་པར་སྟོན་པ་སྟེ།
ཡན་ལག་དང་ཉིང་ལག་དཔའ་[^2027K]བར་མཛེས་པ་ཡིན།
སངས་རྒྱས་བཅོམ་ལྡན་འདས་རྣམས་ནི་གཟིགས་པ་ཤིན་ཏུ་དག་པ་སྟེ།
སྣང་བ་རབ་རིབ་མེད་ཅེས་[^2028K]རྣམ་པར་དག་པ་ཡིན།
སངས་རྒྱས་བཅོམ་ལྡན་འདས་རྣམས་ནི་ཚུལ་དང་ལྡན་པའི་སློབ་མ་མངའ་བ་སྟེ།
ཕྱལ་ཟླུམ་པ་ཡིན།
སངས་རྒྱས་བཅོམ་ལྡན་འདས་རྣམས་ནི་འཁོར་བའི་ཉེས་པ་ཐམས་ཅད་ཤིན་ཏུ་སྦྱངས་པ་སྟེ།
ཕྱལ་ཤིན་ཏུ་བྱང་བ་དང་ལྡན་པ་ཡིན།
སངས་རྒྱས་བཅོམ་ལྡན་འདས་རྣམས་ནི་ང་རྒྱལ་གྱི་དེའུ་བཅོམ་པ་སྟེ།
ཕྱལ་མ་ཞོམ་པ་ཡིན།
སངས་རྒྱས་བཅོམ་ལྡན་འདས་རྣམས་ནི་ཆོས་ཟད་པ་རྣམས་[^2029K]བཟློག་པ་སྟེ།
ཕྱལ་ཕྱམ་མེར་འདུག་པ་ཡིན།
སངས་རྒྱས་བཅོམ་ལྡན་འདས་རྣམས་ནི་ཆོས་ཟབ་མོ་ཤིན་ཏུ་ཐུགས་སུ་ཆུད་པ་སྟེ།
ལྟེ་བ་ཟབ་པ་ཡིན།
སངས་རྒྱས་བཅོམ་ལྡན་འདས་རྣམས་ནི་མཐུན་པར་འཛིན་པའི་སློབ་མ་མངའ་བ་སྟེ།
ལྟེ་བ་གཡས་ཕྱོགས་སུ་འཁྱིལ་པ་ཡིན།
སངས་རྒྱས་བཅོམ་ལྡན་འདས་རྣམས་ནི་སློབ་མ་ཀུན་ནས་མཛེས་པའི་དགེ་འདུན་མངའ་བ་སྟེ།
ཀུན་ནས་མཛེས་པ་ཡིན།
སངས་རྒྱས་བཅོམ་ལྡན་འདས་རྣམས་ནི་ཐུགས་ཤིན་ཏུ་གཙང་བ་དང་ལྡན་པ་སྟེ།
ཀུན་ཏུ་སྤྱོད་པ་ཤིན་ཏུ་གཙང་བ་ཡིན།
སངས་རྒྱས་བཅོམ་ལྡན་འདས་རྣམས་ནི་ཆོས་ནག་པོ་བསྟན་པ་དང་བྲལ་བའི་ཆོས་དང་འདུལ་བ་མངའ་བ་སྟེ།
སྐུ་ལ་སྨེ་བ་མེད་པ་ཡིན།
སངས་རྒྱས་བཅོམ་ལྡན་འདས་རྣམས་ནི་ཤིང་བལ་ལྟར་རབ་ཏུ་ཡང་བ་རབ་ཏུ་མཐོ་བའི་[^2030K]ཆོས་སྟོན་པ་སྟེ།
ཕྱག་ཤིང་བལ་ལྟར་ཤིན་ཏུ་[^2031K]འཇམ་པ་ཡིན།
སངས་རྒྱས་བཅོམ་ལྡན་འདས་རྣམས་ནི་རང་གི་སྐྱེ་བོ་དང་སྐྱེ་བོ་ཕལ་པ་[^2032K]བྱམས་པས་དགེ་སྦྱོང་ཆེན་པོ་མཉེས་པ་སྟེ།
ཕྱག་གི་རི་མོ་སྣུམ་པ་ཡིན།
སངས་རྒྱས་བཅོམ་ལྡན་འདས་རྣམས་ནི་ཤིན་ཏུ་ཟབ་ཅིང་བརྟན་པར་བཞུགས་པ་སྟེ།
ཕྱག་གི་རི་མོ་ཟབ་པ་ཡིན།
སངས་རྒྱས་བཅོམ་ལྡན་འདས་རྣམས་ནི་བཟོད་པའི་ཆོས་ཡངས་པ་སྟོན་པ་སྟེ།
ཕྱག་གི་རི་མོ་རིང་བ་ཡིན།
སངས་རྒྱས་བཅོམ་ལྡན་འདས་རྣམས་ནི་བསླབ་པའི་གནས་ཧ་ཅང་ཡང་མི་རིང་བར་འཆའ་བ་སྟེ།
ཞལ་ཧ་ཅང་མི་རིང་བ་ཡིན།
སངས་རྒྱས་བཅོམ་ལྡན་འདས་རྣམས་ནི་གཟུགས་བརྙན་འཇིག་རྟེན་དུ་སྐྱེ་བ་སྟེ།
ཞལ་གཟུགས་ཀྱི་གཟུགས་བརྙན་སྣང་བ་ཡིན།
སངས་རྒྱས་བཅོམ་ལྡན་འདས་རྣམས་ནི་འཇམ་པ་སྔོན་དུ་བཏང་ཞིང་འདུལ་བ་སྟེ།
ལྗགས་ཤིན་ཏུ་འཇམ་པ་ཡིན།
སངས་རྒྱས་བཅོམ་ལྡན་འདས་རྣམས་ནི་ཡོན་ཏན་ཕྲ་བའི་ཚོགས་དང་ལྡན་པ་སྟེ།
ལྗགས་ཤིན་ཏུ་སྲབ་པ་ཡིན།
སངས་རྒྱས་བཅོམ་ལྡན་འདས་རྣམས་ནི་བྱིས་པ་སོ་སོའི་སྐྱེ་བོ་འདོད་ཆགས་པ་རྣམས་ཀྱིས་ཆེས་(ཆོས་)དང་འདུལ་བ་གཏིང་དཔག་པར་དཀའ་བ་སྟེ།
ལྗགས་ཤིན་ཏུ་དམར་བ་ཡིན།
སངས་རྒྱས་བཅོམ་ལྡན་འདས་རྣམས་ནི་གླང་པོའི་སྒྲ་དང་འབྲུག་གི་སྒྲ་ལྟ་བུས་བསྙེངས་པ་མི་མངའ་བ་སྟེ།
གླང་པོའི་ང་རོ་དང་།
འབྲུག་གི་སྒྲ་དབྱངས་དང་ལྡན་པ་ཡིན།
སངས་རྒྱས་བཅོམ་ལྡན་འདས་རྣམས་ནི་སྙན་ཞིང་འཇམ་པ་དང་།
ཉམས་སུ་བདེ་བར་སྨྲ་བའི་སློབ་མ་མངའ་བ་སྟེ།
སྙན་ཞིང་འཇམ་པ་དང་ཉམས་སུ་བདེ་བའི་[^2033K]གསུང་དང་ལྡན་པ་ཡིན།
སངས་རྒྱས་བཅོམ་ལྡན་འདས་རྣམས་ནི་སྲིད་པ་[^2034K]ཀུན་ཏུ་སྦྱོར་བ་ལས་འདས་པ་སྟེ།
ཚེམས་མཆེ་བ་ཤིན་ཏུ་[^2035K]ཟླུམ་པ་ཡིན།
སངས་རྒྱས་བཅོམ་ལྡན་འདས་རྣམས་ནི་སྐྱེ་བོ་རྣོ་བ་རྣམས་འདུལ་བ་སྟེ།
ཚེམས་མཆེ་བ་རྣོ་བ་དང་ལྡན་པ་ཡིན།
སངས་རྒྱས་བཅོམ་ལྡན་འདས་རྣམས་ནི་ཆོས་དང་འདུལ་བ་ཤིན་ཏུ་དཀར་བ་སྟེ།
ཚེམས་མཆེ་བ་ཤིན་ཏུ་དཀར་བ་ཡིན།
སངས་རྒྱས་བཅོམ་ལྡན་འདས་རྣམས་ནི་སའི་ཕྱོགས་མཉམ་པ་ལ་བཞུགས་པ་སྟེ།
ཚེམས་མཆེ་བ་མཉམ་པ་དང་ལྡན་པ་ཡིན།
སངས་རྒྱས་བཅོམ་ལྡན་འདས་རྣམས་ནི་རིམ་གྱིས་མངོན་པར་རྟོགས་པའི་ཆོས་སྟོན་པ་སྟེ།
ཚེམས་མཆེ་བ་རིམ་གྱིས་གཞོལ་བ་ཡིན།
སངས་རྒྱས་བཅོམ་ལྡན་འདས་རྣམས་ནི་ཤེས་རབ་ཀྱི་རི་བོ་མཐོན་པོ་ལ་བཞུགས་པ་སྟེ།
ཤངས་ལེགས་པར་མཐོ་བ་དང་ལྡན་པ་ཡིན།
སངས་རྒྱས་བཅོམ་ལྡན་འདས་རྣམས་ནི་འདུལ་བའི་སྐྱེ་བོ་གཙང་བ་མངའ་བ་སྟེ།
ཤངས་ཤིན་ཏུ་གཙང་བ་ཡིན།
སངས་རྒྱས་བཅོམ་ལྡན་འདས་རྣམས་ནི་སངས་རྒྱས་ཀྱི་ཆོས་ཕུལ་དུ་ཡངས་པ་མངའ་བ་སྟེ།
སྤྱན་རིང་བ་དང་ལྡན་པ་ཡིན།
སངས་རྒྱས་བཅོམ་ལྡན་འདས་རྣམས་ནི་གཟིགས་པ་ཤིན་ཏུ་རྣམ་པར་དག་པ་སྟེ།
སྤྱན་རྣམ་པར་དག་པ་ཡིན།
སངས་རྒྱས་བཅོམ་ལྡན་འདས་རྣམས་ནི་སེམས་ཅན་གྱི་ཚོགས་ཤིན་ཏུ་བསགས་པ་སྟེ།
རྫི་མ་སྟུག་པ་ཡིན།
སངས་རྒྱས་བཅོམ་ལྡན་འདས་རྣམས་ནི་ལྷ་དང་མི་དང་[^2036K]ལྷ་མ་ཡིན་དང་སྐྱེས་བུ་དང་[^2037K]ན་ཆུང་མཆོག་མིག་དཀར་ནག་འབྱེས་ཤིང་པདྨོའི་འདབ་མ་ལྟར་འདུག་པ་རྣམས་ཀྱིས་མངོན་པར་དགའ་བར་བྱས་པ་སྟེ།
སྤྱན་དཀར་ནག་འབྱེས་ཤིང་པདྨོའི་[^2038K]འདབ་མ་ལྟར་འདུག་པ་ཡིན།
སངས་རྒྱས་བཅོམ་ལྡན་འདས་རྣམས་ནི་རྟག་ཏུ་ཡངས་པར་གཟིགས་པ་སྟེ།
སྨིན་མ་རིང་བ་དང་ལྡན་པ་ཡིན།
སངས་རྒྱས་བཅོམ་ལྡན་འདས་རྣམས་ནི་འཇམ་པར་འདུལ་བ་ལ་མཁས་པ་སྟེ།
སྨིན་མ་འཇམ་པ་དང་ལྡན་པ་ཡིན།
སངས་རྒྱས་བཅོམ་ལྡན་འདས་རྣམས་ནི་སྐྱོན་ཐམས་ཅད་མཁྱེན་པ་སྟེ།
སྨིག་(སྨིན་)མའི་སྤུ་མཉམ་པ་དང་ལྡན་པ་ཡིན།
སངས་རྒྱས་བཅོམ་ལྡན་འདས་རྣམས་ནི་དགེ་བའི་རྩ་བའི་སྣུམ་གྱིས་སེམས་ཅན་སྣུམ་པར་འགྱུར་བའི་སྐྱེ་བོ་འདུལ་བ་སྟེ།
སྨིན་མ་སྣུམ་པ་དང་ལྡན་པ་ཡིན།
སངས་རྒྱས་བཅོམ་ལྡན་འདས་རྣམས་ནི་ཆོས་མཆོག་ཏུ་ཡངས་ཤིང་དོན་དང་ལྡན་པ་[^2039K]མངའ་བ་སྟེ།
སྙན་ཤལ་ལེགས་ཤིང་སྙན་ཤལ་རིང་བ་ཡིན།
སངས་རྒྱས་བཅོམ་ལྡན་འདས་རྣམས་ནི་ཉོན་མོངས་པའི་རྒྱུད་ལས་རྣམ་པར་རྒྱལ་བ་སྟེ།
སྙན་འཇམ་པ་[^2040K]ཡིན།
སངས་རྒྱས་བཅོམ་ལྡན་འདས་རྣམས་ནི་སེམས་ཅན་བསམ་པ་མ་ཉམས་པ་འདུལ་བ་སྟེ།
སྙན་གྱི་དབང་པོ་མ་ཉམས་པ་དང་ལྡན་པ་ཡིན།
སངས་རྒྱས་བཅོམ་ལྡན་འདས་རྣམས་ནི་ལྟ་བའི་རྣམ་པ་ཐམས་ཅད་ཡོངས་སུ་སྦྱངས་པ་སྟེ།
ཞལ་འཕྲལ་བ་ལེགས་པར་གྲུབ་པ་དང་ལྡན་པ་ཡིན།
སངས་རྒྱས་བཅོམ་ལྡན་འདས་རྣམས་ནི་ཕས་ཀྱི་རྒོལ་བ་ཤིན་ཏུ་འདུལ་བ་སྟེ།
ཞལ་འཕྲལ་བ་[^2041K]ཡངས་པ་དང་ལྡན་པ་ཡིན།
སངས་རྒྱས་བཅོམ་ལྡན་འདས་རྣམས་ནི་སྨོན་ལམ་དམ་པ་ཤིན་ཏུ་རྫོགས་པ་སྟེ།
དབུ་ཤིན་ཏུ་རྒྱས་པ་ཡིན།
སངས་རྒྱས་བཅོམ་ལྡན་འདས་རྣམས་ནི་ཡུལ་གྱི་བུང་བ་རྣམས་བཟློགས་པ་[^2042K]སྟེ།
དབུ་སྐྲ་བུང་བ་ལྟར་གནག་པ་དང་ལྡན་པ་ཡིན།
སངས་རྒྱས་བཅོམ་ལྡན་འདས་རྣམས་ནི་མཐོང་བ་དང་བསྒོམ་པ་སྤང་བའི་[^2043K]བག་ལ་ཉལ་བ་ཟད་པར་བྱས་པ་སྟེ།
དབུ་སྐྲ་སྟུག་པ་ཡིན།
སངས་རྒྱས་བཅོམ་ལྡན་འདས་རྣམས་ནི་ཐུགས་འཇམ་པས་བསྟན་པའི་སྙིང་པོ་ཐུགས་སུ་ཆུད་པ་སྟེ།
དབུ་སྐྲ་འཇམ་པ་ཡིན།
སངས་རྒྱས་བཅོམ་ལྡན་འདས་རྣམས་ནི་རྟག་ཏུ་མ་འཁྲུགས་པའི་ཐུགས་དང་ལྡན་པ་སྟེ།
དབུ་སྐྲ་མི་[^2044K]འཛིངས་པ་དང་ལྡན་པ་ཡིན།
སངས་རྒྱས་བཅོམ་ལྡན་འདས་རྣམས་ནི་བརླངས་པའི་[^2045K]གསུང་དང་ཡོངས་སུ་བྲལ་བ་སྟེ།
དབུ་སྐྲ་མི་རྩུབ་པ་ཡིན།
སངས་རྒྱས་བཅོམ་ལྡན་འདས་རྣམས་ནི་བྱང་ཆུབ་ཀྱི་ཡན་ལག་སྤོས་ཀྱི་མེ་ཏོག་གི་[^2046K]སྐྱེ་བོ་མཐུན་པར་བསྒྲུབས་པ་སྟེ།
དབུ་སྐྲ་དྲི་ཞིམ་པ་ཡིན།
སངས་རྒྱས་བཅོམ་ལྡན་འདས་རྣམས་ནི་ཕྱག་དང་ཞབས་དཔལ་གྱི་བེའུ་དང་།
བཀྲ་ཤིས་དང་།
གཡུང་དྲུང་འཁྱིལ་པས་བརྒྱན་པ་ཡིན[^2047K]།
རབ་འབྱོར་དེ་དག་ནི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀྱི་དཔེ་བྱད་བཟང་པོ་བརྒྱད་ཅུའོ།
།རབ་འབྱོར་དེ་ལྟར་[^2048K]དེ་ལྟ་བུའི་ཆོས་ཀྱི་རྣམ་པ་དེ་དག་གཞན་ལ་བཤད་པ་དང་།
བསྟན་པ་དང་།
ཡང་དག་པར་བསྟན་པ་དེ་ནི་འཇིག་རྟེན་ལས་འདས་པའི་ཆོས་ཀྱི་སྦྱིན་པ་ཞེས་བྱ་སྟེ།
རབ་འབྱོར་དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་སེམས་ཅན་རྣམས་ཟང་ཟིང་གི་སྦྱིན་པ་དང་ཆོས་ཀྱི་སྦྱིན་པས་སྡུད་པ་ཡིན་ཏེ།
རབ་འབྱོར་འདི་ནི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་ངོ་མཚར་རྨད་དུ་བྱུང་བའི་ཆོས་སོ།
།རབ་འབྱོར་ཇི་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་ཚིག་སྙན་པས་སེམས་ཅན་རྣམས་སྡུད་པ་ཡིན་ཞེ་ན།
རབ་འབྱོར་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་ཕ་རོལ་ཏུ་ཕྱིན་པ་དྲུག་གིས་སེམས་ཅན་རྣམས་སྡུད་པ་ཡིན་ཏེ།
འདི་ལྟར་སྦྱིན་པའི་ཕ་རོལ་ཏུ་ཕྱིན་པ་དང་།
ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་།
བཟོད་པའི་ཕ་རོལ་ཏུ་ཕྱིན་པ་དང་།
བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་།
བསམ་གཏན་གྱི་ཕ་རོལ་ཏུ་ཕྱིན་པ་དང་།
ཤེས་རབ་ཀྱི་ཕ་རོལ་ཏུ་ཕྱིན་པ་དང་།
ཕ་རོལ་ཏུ་ཕྱིན་པ་དྲུག་པོ་འདི་དག་གིས་བྱང་ཆུབ་སེམས་དཔའ་སེམས་དཔའ་ཆེན་པོ་ཚིག་སྙན་པར་སྨྲ་བས་[^2049K]སེམས་ཅན་རྣམས་སྡུད་དོ།
།དེ་ཅིའི་ཕྱིར་ཞེ་ན།
དེ་ནི་འདི་ལྟར་ཕ་རོལ་ཏུ་ཕྱིན་པ་དྲུག་པོ་འདི་དག་གིས་དགེ་བའི་ཆོས་ཐམས་ཅད་མ་འདུས་པ་མེད་དེ།
རབ་འབྱོར་དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་ཚིག་སྙན་པར་སྨྲ་བས་སེམས་ཅན་རྣམས་སྡུད་དོ།
།རབ་འབྱོར་ཇི་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་དོན་བྱས་པས་[^2050K]སེམས་ཅན་རྣམས་སྡུད་པ་ཡིན་ཞེ་ན།
རབ་འབྱོར་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་ཕ་རོལ་ཏུ་ཕྱིན་པ་དྲུག་པོ་དེ་དག་གིས་དོན་བྱ་བས་སེམས་ཅན་རྣམས་སྡུད་དོ།
།དེ་ཅིའི་ཕྱིར་ཞེ་ན།
འདི་ལྟར་ཕ་རོལ་ཏུ་ཕྱིན་པ་དྲུག་པོ་དེ་དག་གིས་དགེ་བའི་ཆོས་ཐམས་ཅད་མ་འདུས་པ་མེད་དེ།
རབ་འབྱོར་དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོའི་[^2051K]དོན་བྱ་བས་སེམས་ཅན་རྣམས་སྡུད་དོ།
།རབ་འབྱོར་ཇི་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་དོན་མཐུན་པས་སེམས་ཅན་རྣམས་སྡུད་པ་ཡིན་ཞེ་ན།
རབ་འབྱོར་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་ཕ་རོལ་ཏུ་ཕྱིན་པ་དྲུག་པོ་དེ་དག་གིས་དོན་མཐུན་པས་སེམས་ཅན་རྣམས་སྡུད་དོ།
།དེ་ཅིའི་ཕྱིར་ཞེ་ན།
འདི་ལྟར་ཕ་རོལ་ཏུ་ཕྱིན་པ་དྲུག་པོ་དེ་དག་གིས་དགེ་བའི་ཆོས་ཐམས་ཅད་མ་འདུས་པ་མེད་དེ།
རབ་འབྱོར་དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་དོན་མཐུན་པར་སེམས་ཅན་རྣམས་[^2052K]སྡུད་དོ།
།རབ་འབྱོར་དེ་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་ངོ་མཚར་རྨད་དུ་བྱུང་བའི་ཆོས་སོ་ཞེས་བྱ་བ་ནི་བསྡུ་བའི་དངོས་པོ་བཞི་ལ་འགོད་པའི་ཕྲིན་ལས་ཡིན་ནོ།
།རབ་འབྱོར་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
བྱང་ཆུབ་སེམས་དཔའ་སེམས་དཔའ་ཆེན་པོ་གཞན་དག་ལ་འདི་སྐད་དུ་འདོམས་ཤིང་འདི་སྐད་སྟོན་ཏོ[^2053K]།
།རིགས་ཀྱི་བུ་ཁྱོད་ཚུར་ཤོག་ཡི་གེ་མངོན་པར་སྒྲུབ་པ་ལ་མཁས་པར་གྱིས་ཤིག
།ཡི་གེ་གཅིག་ལ་མཁས་པར་གྱིས་ཤིག
།ཡི་གེ་གཉིས་ནས་ཡི་གེ་བཞི་བཅུ་རྩ་གཉིས་ཀྱི་བར་ལ་མཁས་པར་གྱིས་ཤིག
།ཡི་གེ་གཅིག་གིས་[^2054K]བྱང་བའི་རང་བཞིན་ཐམས་ཅད་ཤེས་པར་གྱིས་ཤིག
།ཡི་གེ་གཉིས་ཀྱིས་བྱང་བའི་རང་བཞིན་ཐམས་ཅད་ཤེས་པར་གྱིས་ཤིག
།ཡི་གེ་བཞི་བཅུ་རྩ་གཉིས་ཀྱི་བར་གྱིས་བྱང་བའི་རང་བཞིན་ཐམས་ཅད་ཤེས་པར་གྱིས་ཤིག
།ཡི་གེ་གཅིག་ཏུ་ཡི་གེ་བཞི་བཅུ་རྩ་གཉིས་འདུས་པར་སྒོམས་ཤིག
།ཡི་གེ་བཞི་བཅུ་རྩ་གཉིས་སུ་ཡི་གེ་གཅིག་འདུས་པར་སྒོམས་ཤིག་ཅེས་ཆོས་སྟོན་ཏོ།
།རབ་འབྱོར་བྱང་ཆུབ་སེམས་དཔའ་སེམས་དཔའ་ཆེན་པོ་དེ་ཡང་ཡི་གེ་གཅིག་ལ་མཁས་པ་ཡིན།
ཡི་གེ་བཞི་བཅུ་རྩ་གཉིས་ཀྱི་བར་ལ་མཁས་པ་ཡིན།
ཡི་གེ་གཅིག་གི་ནང་དུ་ཡི་གེ་བཞི་བཅུ་རྩ་གཉིས་སུ་[^2055K]འདུས་པར་སྒོམ་པ་[^2056K]ལ་མཁས་པ་ཡིན།
ཡི་གེ་བཞི་བཅུ་རྩ་གཉིས་སུ་ཡི་གེ་གཅིག་འདུས་པར་སྒོམ་པ་[^2057K]ལ་མཁས་པ་ཡིན[^2058K]།
དེ་དེ་ལྟར་ཡི་གེ་མངོན་པར་སྒྲུབ་པ་[^2059K]ལ་མཁས་པར་བྱ་ན།
ལམ་ལ་གོམས་ཤིང་ཡི་གེ་མེད་པར་མངོན་པར་སྒྲུབ་པ་[^2060K]ལ་མཁས་པ་ཡིན་ནོ།
།རབ་འབྱོར་འདི་ལྟ་སྟེ་དཔེར་ན།
དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཆོས་ལ་མཁས་པ་དང་ཡི་གེ་ལ་མཁས་པ་ཡིན་ཏེ།
ཆོས་ལ་མཁས་པ་དང་ཡི་གེ་ལ་མཁས་པས་ཡི་གེ་མང་པོས་ཡི་གེ་མེད་པའི་ཆོས་སྟོན་ཀྱང་།
རབ་འབྱོར་ཆོས་དེ་ཡི་གེའི་རྣམ་པ་དང་བྲལ་བ་ཡང་མ་ཡིན་ཏེ།
རབ་འབྱོར་དེ་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་ངོ་མཚར་རྨད་དུ་བྱུང་བའི་ཆོས་ཏེ།
གང་ཉན་ཐོས་དང་རང་སངས་རྒྱས་ཐམས་ཅད་དང་[^2061K]ཐུན་མོང་མ་ཡིན་པའོ།
།དེ་ནས་ཚེ་དང་ལྡན་པ་རབ་འབྱོར་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ།
།བཅོམ་ལྡན་འདས་གལ་ཏེ་མཐའ་ལས་འདས་པ་དང་།
ཐོག་མ་དང་ཐ་མ་མེད་པ་སྟོང་པ་ཉིད་ཉེ་བར་བཟུང་སྟེ།
སེམས་ཅན་ཡང་ཤིན་ཏུ་མི་དམིགས།
ཆོས་ཀྱང་མི་དམིགས།
ཆོས་ཀྱི་དངོས་པོ་ཡང་མི་དམིགས་པ་ལགས་ན།
བཅོམ་ལྡན་འདས་ཇི་ལྟར་[^2062K]བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་དང་།
བསམ་གཏན་གྱི་ཕ་རོལ་ཏུ་ཕྱིན་པ་དང་།
བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་།
བཟོད་པའི་ཕ་རོལ་ཏུ་ཕྱིན་པ་དང་།
ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་།
སྦྱིན་པའི་ཕ་རོལ་ཏུ་ཕྱིན་པ་ལ་སྤྱོད་པ་དང་།
བསམ་གཏན་བཞི་དང་།
ཚད་མེད་པ་[^2063K]དང་།
གཟུགས་མེད་པའི་སྙོམས་པར་འཇུག་པ་བཞི་ལ་སྤྱོད་པ་[^2064K]དང་།
བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་ལ་སྤྱོད་པ་དང་།
སྟོང་པ་ཉིད་བཅུ་བཞི་ལ་སྤྱོད་པ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པའི་ཏིང་ངེ་འཛིན་ལ་སྤྱོད་པ་དང་།
རྣམ་པར་ཐར་པ་བརྒྱད་ལ་སྤྱོད་པ་དང་།
མཐར་གྱིས་གནས་པའི་སྙོམས་པར་འཇུག་པ་དགུ་དང་།
དེ་བཞིན་གཤེགས་པའི་སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་དང་།
སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་དང་།
དཔེ་བྱད་བཟང་པོ་བརྒྱད་ཅུ་ལ་སྤྱོད་ཅིང་།
རྣམ་པར་སྨིན་པ་ལས་བྱུང་བའི་མངོན་པར་ཤེས་པ་དྲུག་ལ་གནས་ནས་སེམས་ཅན་རྣམས་ལ་ཆོས་སྟོན་པར་འགྱུར།
དེ་ལ་ནི་སེམས་ཅན་མི་དམིགས་ཏེ།
སེམས་ཅན་[^2065K]གདགས་པའང་མི་དམིགས་སོ།
།སེམས་ཅན་མི་དམིགས་པས་གཟུགས་དམིགས་སུ་མ་མཆིས་སོ།
།སེམས་ཅན་མི་དམིགས་པས་ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་དམིགས་སུ་མ་མཆིས་སོ།
།སེམས་ཅན་རྣམས་[^2066K]མི་དམིགས་པས་སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་ཀྱི་བར་དུ་དམིགས་སུ་མ་མཆིས་སོ།
།སེམས་ཅན་མི་དམིགས་པས་རྣམ་པ་ཐམས་ཅད་མཁྱེན་པ་ཉིད་ཀྱི་བར་དུ་དམིགས་སུ་མ་མཆིས་སོ།
།སེམས་ཅན་མི་དམིགས་པས་སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་དམིགས་སུ་མ་མཆིས་སོ།
།དཔེ་བྱད་བཟང་པོ་བརྒྱད་ཅུ་དམིགས་སུ་མ་མཆིས་སོ།
།སེམས་ཅན་དམིགས་སུ་མ་མཆིས་པ་ལ་ནི་སེམས་ཅན་མ་མཆིས་སོ།
།གཟུགས་མ་མཆིས་སོ།
།ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་མ་མཆིས་སོ།
།སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་ཀྱི་བར་དུ་མ་མཆིས་སོ།
།རྣམ་པ་ཐམས་ཅད་མཁྱེན་པ་ཉིད་ཀྱི་བར་དུ་མ་མཆིས་སོ།
།སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་མ་མཆིས་སོ།
།དཔེ་བྱད་བཟང་པོ་བརྒྱད་ཅུ་མ་མཆིས་སོ།
།དེ་ཅིའི་སླད་དུ་ཞེ་ན།
བཅོམ་ལྡན་འདས་དེ་ནི་འདི་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
བྱང་ཆུབ་སེམས་དཔའ་ཉིད་ཀྱང་མི་དམིགས་ན།
བྱང་ཆུབ་ཀྱི་ཕྱོགས་ཀྱི་ཆོས་རྣམས་དམིགས་པར་འགྱུར་བ་ལྟ་ག་ལ་མཆིས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་དེ་བཞིན་ནོ།
།དེ་དེ་བཞིན་ཏེ།
ཇི་སྐད་དུ་སྨྲས་པ་[^2067K]བཞིན་ནོ།
།རབ་འབྱོར་དེ་ལྟར་ན་སེམས་ཅན་མི་དམིགས་པས་ནང་སྟོང་པ་ཉིད་དུ་རིག་པར་བྱའོ།
།ཕྱི་སྟོང་པ་ཉིད་དུ་རིག་པར་བྱའོ།
།ཕྱི་ནང་སྟོང་པ་ཉིད་དུ་རིག་པར་བྱའོ།
།དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་བར་དུ་རིག་པར་བྱའོ།
།ཕུང་པོ་སྟོང་པ་ཉིད་ཀྱི་བར་[^2068K]དུ་རིག་པར་བྱའོ།
།ཁམས་སྟོང་པ་ཉིད་དུ་རིག་པར་བྱའོ།
།སྐྱེ་མཆེད་སྟོང་པ་ཉིད་དུ་རིག་པར་བྱའོ།
།རྟེན་ཅིང་འབྲེལ་པར་འབྱུང་བ་སྟོང་པ་ཉིད་དུ་རིག་པར་བྱའོ།
།བདེན་པ་སྟོང་པ་ཉིད་དུ་རིག་པར་བྱའོ།
།བདག་སྟོང་པ་ཉིད་དུ་རིག་པར་བྱའོ།
།སེམས་ཅན་སྟོང་པ་ཉིད་དུ་རིག་པར་བྱའོ།
།སྲོག་དང་།
འགྲོ་བ་དང་།
གསོ་བ་དང་།
སྐྱེས་བུ་དང་།
གང་ཟག་དང་།
ཤེད་ཅན་དང་།
ཤེད་བདག་དང་།
བྱེད་པ་པོ་དང་།
བྱེད་དུ་འཇུག་པ་པོ་དང་།
སློང་བ་པོ་དང་།
ཀུན་ནས་སློང་བ་པོ་དང་།
ཚོར་བ་པོ་དང་།
ཚོར་བར་བྱེད་པ་པོ་དང་།
ཤེས་པ་པོ་དང་།
མཐོང་བ་པོ་སྟོང་པ་ཉིད་དུ་རིག་པར་བྱའོ།
།དྲན་པ་ཉེ་བར་གཞག་པ་སྟོང་པ་ཉིད་དུ་རིག་པར་བྱའོ།
།ཡང་དག་པར་སྤོང་བ་དང་།
རྫུ་འཕྲུལ་གྱི་རྐང་པ་དང་།
དབང་པོ་དང་།
སྟོབས་དང་།
བྱང་ཆུབ་ཀྱི་ཡན་ལག་དང་།
འཕགས་པའི་ལམ་ཡན་ལག་བརྒྱད་པ་སྟོང་པ་ཉིད་དུ་རིག་པར་བྱའོ།
།འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་བརྒྱད་དང་།
མཐར་གྱིས་གནས་པའི་སྙོམས་པར་འཇུག་པ་དགུ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
དེ་བཞིན་གཤེགས་པའི་སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་[^2069K]དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་སྟོང་པ་ཉིད་དུ་རིག་པར་བྱའོ།
།རྒྱུན་དུ་ཞུགས་པའི་འབྲས་བུ་དང་།
ལན་ཅིག་ཕྱིར་འོང་བའི་འབྲས་བུ་དང་།
ཕྱིར་མི་འོང་བའི་འབྲས་བུ་དང་།
དགྲ་བཅོམ་པ་ཉིད་དང་།
རང་བྱང་ཆུབ་སྟོང་པ་ཉིད་དུ་རིག་པར་བྱའོ།
།ལམ་གྱི་རྣམ་པ་[^2070K]ཤེས་པ་ཉིད་དང་།
རྣམ་པ་ཐམས་ཅད་མཁྱེན་པ་ཉིད་སྟོང་པ་ཉིད་དུ་རིག་པར་བྱའོ།
།སངས་རྒྱས་ཀྱི་ཞིང་སྟོང་པ་ཉིད་དུ་རིག་པར་བྱའོ།
།སངས་རྒྱས་སྟོང་པ་ཉིད་དུ་རིག་པར་བྱའོ།
།བྱང་ཆུབ་སེམས་དཔའ་སྟོང་པ་ཉིད་དུ་རིག་པར་བྱའོ།
།རབ་འབྱོར་དེ་ལ་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
ཆོས་དེ་དག་ཐམས་ཅད་སྟོང་པར་མཐོང་ན[^2071K]།
ཕྱིན་ཅི་ལོག་ཏུ་གྱུར་པའི་སེམས་ཅན་རྣམས་ལ་ཆོས་སྟོན་ཏེ།
ཇི་ལྟར་སྟོང་པ་ཉིད་དེ་དག་ལ་ཡང་མི་འཇུག་པ་དེ་ལྟར་སྟོན་ཏོ།
།དེས་དེ་ལྟར་མཐོང་ནས་ཆོས་ཐམས་ཅད་སྒྲིབ་པ་མེད་པར་ཤེས་ཏེ།
ཆོས་གང་ལ་ཡང་འཁྲུག་པར་མི་བྱེད་གཉིས་སུ་མི་བྱེད་དེ།
ཡང་དག་པ་ཇི་ལྟ་བ་བཞིན་དུ་ཡང་སྟོན་པར་བྱེད་དོ།
།རབ་འབྱོར་འདི་ལྟ་སྟེ་དཔེར་ན།
དེ་བཞིན་གཤེགས་པའི་སྤྲུལ་པ་ནི་སྤྲུལ་པ་བྱེ་བ་ཕྲག་དུ་མར་སྤྲུལ་ཞིང་སེམས་ཅན་ལ་ལ་སྦྱིན་པའི་ཕ་རོལ་ཏུ་ཕྱིན་པ་ལ་སྦྱོར།
ལ་ལ་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་ལ་སྦྱོར།
ལ་ལ་བཟོད་པའི་ཕ་རོལ་ཏུ་ཕྱིན་པ་ལ་སྦྱོར།
ལ་ལ་བརྩོན་འགྲུས་ཀྱི་ཕ་རོལ་ཏུ་ཕྱིན་པ་ལ་སྦྱོར།
ལ་ལ་བསམ་གཏན་གྱི་ཕ་རོལ་ཏུ་ཕྱིན་པ་ལ་སྦྱོར།
ལ་ལ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྦྱོར།
ལ་ལ་བསམ་གཏན་བཞི་ལ།
ལ་ལ་ཚད་མེད་པ་བཞི་ལ།
ལ་ལ་གཟུགས་མེད་པའི་སྙོམས་པར་འཇུག་པ་བཞི་ལ་སྦྱོར།
ལ་ལ་བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་ལ་སྦྱོར།
ལ་ལ་འཕགས་པའི་བདེན་པ་བཞི་དང་།
ལ་ལ་རྣམ་པར་ཐར་པ་བརྒྱད་དང་།
ལ་ལ་མཐར་གྱིས་གནས་པའི་སྙོམས་པར་འཇུག་པ་དགུ་དང་།
ལ་ལ་སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
ལ་ལ་མངོན་པར་ཤེས་པ་ལྔ་ལ་སྦྱོར།
ལ་ལ་ཏིང་ངེ་འཛིན་ཐམས་ཅད་དང་།
ལ་ལ་གཟུངས་ཀྱི་སྒོ་ཐམས་ཅད་ལ་སྦྱོར།
ལ་ལ་དེ་བཞིན་གཤེགས་པའི་སྟོབས་བཅུ་དང་།
ལ་ལ་མི་འཇིགས་པ་བཞི་དང་།
ལ་ལ་སོ་སོ་ཡང་དག་པར་རིག་པ་བཞི་དང་།
ལ་ལ་བྱམས་པ་ཆེན་པོ་དང་།
ལ་ལ་སྙིང་རྗེ་ཆེན་པོ་དང་།
ལ་ལ་སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་ལ་སྦྱོར།
ལ་ལ་རྒྱུན་དུ་ཞུགས་པའི་འབྲས་བུ་དང[^2072K]།
ལ་ལ་ལན་ཅིག་ཕྱིར་འོང་བའི་འབྲས་བུ་དང་།
ལ་ལ་ཕྱིར་མི་འོང་བའི་འབྲས་བུ་དང་།
ལ་ལ་དགྲ་བཅོམ་པ་ཉིད་དང་།
ལ་ལ་རང་བྱང་ཆུབ་ལ་སྦྱོར།
ལ་ལ་རྣམ་པ་ཐམས་ཅད་མཁྱེན་པ་ཉིད་ཀྱི་བར་ལ་སྦྱོར་ན།
རབ་འབྱོར་དེ་ལ་ཇི་སྙམ་དུ་སེམས།
སྤྲུལ་པ་དེས་ཆོས་ལ་ལ་ཞིག་ཐ་དད་དུ་ཕྱེ་བ་ཡོད་དམ།
གསོལ་པ།
བཅོམ་ལྡན་འདས་དེ་ནི་མ་ལགས་སོ།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་བཞིན་དུ་བྱང་ཆུབ་སེམས་དཔའ་སེམས་དཔའ་ཆེན་པོ་ཡང་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
སེམས་ཅན་རྣམས་ལ་ཆོས་སྟོན་ཏེ།
དེ་དག་ཕྱིན་ཅི་ལོག་རྣམས་ལས་ཡོངས་སུ་བཀྲོལ་ནས་མ་བཅིངས་མ་གྲོལ་བའི་ཚུལ་དུ་ཡང་དག་པ་ཇི་ལྟ་བ་བཞིན་དུ་རབ་ཏུ་འགོད་དོ།
།དེ་ཅིའི་ཕྱིར་ཞེ་ན།
རབ་འབྱོར་དེ་ནི་འདི་ལྟར་གཟུགས་མ་བཅིངས་མ་གྲོལ་བ[^2073K]།
ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་རྣམས་མ་བཅིངས་མ་གྲོལ་བ།
རྣམ་པ་ཐམས་ཅད་མཁྱེན་པ་ཉིད་ཀྱི་བར་དུ་མ་བཅིངས་མ་གྲོལ་བ་སྟེ།
གཟུགས་ཀྱི་མ་བཅིངས་མ་གྲོལ་བ་གང་ཡིན་པ་དེ་ནི་གཟུགས་མ་ཡིན་ནོ།
།ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པའི་མ་བཅིངས་མ་གྲོལ་བ་ཉིད་གང་ཡིན་པ་དེ་རྣམ་པར་ཤེས་པ་མ་ཡིན་ནོ།
།རྣམ་པ་ཐམས་ཅད་མཁྱེན་པ་ཉིད་ཀྱི་བར་གྱི་[^2074K]མ་བཅིངས་མ་གྲོལ་བ་ཉིད་གང་ཡིན་པ་དེ་རྣམ་པ་ཐམས་ཅད་མཁྱེན་པ་ཉིད་མ་ཡིན་ནོ།
།དེ་ཅིའི་ཕྱིར་ཞེ་ན།
དེ་ནི་འདི་ལྟར་གཟུགས་ནི་ཤིན་ཏུ་རྣམ་པར་དག་པའོ།
།ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་ཤིན་ཏུ་རྣམ་པར་དག་པའོ།
།རྣམ་པ་ཐམས་ཅད་མཁྱེན་པ་ཉིད་ཀྱི་བར་ནི་ཤིན་ཏུ་རྣམ་པར་དག་པའོ།
།རབ་འབྱོར་དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
སེམས་ཅན་རྣམས་ལ་ཆོས་སྟོན་ཀྱང་སེམས་ཅན་དུ་མི་དམིགས་སོ།
།བྱང་ཆུབ་སེམས་དཔའ་སེམས་དཔའ་ཆེན་པོ་ནི་ཆོས་ཐམས་ཅད་མི་དམིགས་པ་ལ་དེ་མི་དམིགས་པའི་ཚུལ་གྱིས་གནས་ཏེ།
གཟུགས་སྟོང་པ་ཉིད་མི་[^2075K]དམིགས་པའི་ཚུལ་དང་།
ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་སྟོང་པ་ཉིད་མི་དམིགས་པའི་ཚུལ་དང་།
རྣམ་པ་ཐམས་ཅད་མཁྱེན་པ་ཉིད་ཀྱི་བར་དུ་སྟོང་པ་ཉིད་མི་དམིགས་པའི་ཚུལ་གྱིས་གནས་ཏེ།
འདུས་བྱས་དང་།
འདུས་མ་བྱས་ཀྱི་ཆོས་རྣམས་ལ་[^2076K]ནི་གང་ལ་ཡང་གནས་པ་མེད་དོ།
།དེ་ཅིའི་ཕྱིར་ཞེ་ན།
དེ་ནི་འདི་ལྟར་གང་ལ་གནས་པར་བྱ་བ་དེ་ལྟ་བུའི་ངོ་བོ་ཉིད་མི་དམིགས་ཏེ།
དངོས་པོ་མེད་པ་ལ་དངོས་པོ་མེད་པ་མི་གནས་སོ།
།རང་བཞིན་ལ་རང་བཞིན་མི་གནས་སོ།
།གཞན་གྱི་དངོས་པོ་ལ་གཞན་གྱི་དངོས་པོ་མི་གནས་སོ།
།དེ་ཅིའི་ཕྱིར་ཞེ་ན།
དེ་ནི་འདི་ལྟར་དེ་དག་ཐམས་ཅད་དམིགས་སུ་མེད་དེ།
གང་དམིགས་སུ་མེད་པ་དེ་ནི་གང་ལ་ཡང་[^2077K]མི་གནས་སོ།
།རབ་འབྱོར་དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
ཆོས་དེ་དག་ཐམས་ཅད་སྟོང་པ་ཉིད་ཐམས་ཅད་ཀྱི་[^2078K]རབ་ཏུ་འབྱེད་དེ།
རབ་འབྱོར་ཤེས་རབ་ཀྱི་ཕ་རོལ་ཏུ་ཕྱིན་པ་ལ་དེ་ལྟར་སྤྱོད་པའི་བྱང་ཆུབ་སེམས་དཔའ་སེམས་དཔའ་ཆེན་པོ་[^2079K]སངས་རྒྱས་བཅོམ་ལྡན་འདས་རྣམས་དང་།
བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་དང་།
རང་སངས་རྒྱས་རྣམས་དང་།
ཉན་ཐོས་རྣམས་དང་།
འཕགས་པ་ཐམས་ཅད་ཀྱིས་[^2080K]སྐྱོན་དུ་མི་བྱའོ།
།དེ་ཅིའི་ཕྱིར་ཞེ་ན།
དེ་ནི་འདི་ལྟར་སངས་རྒྱས་བཅོམ་ལྡན་འདས་དེ་དག་དང་།
བྱང་ཆུབ་སེམས་དཔའ་སེམས་དཔའ་ཆེན་པོ་དེ་དག་དང་།
རང་སངས་རྒྱས་དེ་དག་དང་།
ཉན་ཐོས་དེ་དག་གིས་ཀྱང་ཆོས་ཉིད་དེའི་[^2081K]རྗེས་སུ་རྟོགས་ཏེ།
ཆོས་ཉིད་[^2082K]རྗེས་སུ་རྟོགས་ནས་ཀྱང་སེམས་ཅན་རྣམས་ལ་ཆོས་སྟོན་ཏེ།
དེའང་ཆོས་རྣམས་ཀྱི་ཆོས་ཉིད་ལས་མི་འདའོ།
།དེ་ཅིའི་ཕྱིར་ཞེ་ན།
རབ་འབྱོར་ཆོས་ཀྱི་དབྱིངས་ནི་འདའ་བ་མེད་དོ།
།དེ་བཞིན་ཉིད་དང་ཡང་དག་པའི་མཐའ་ནི་འདའ་བ་མེད་དོ།
།དེ་ཅིའི་ཕྱིར་ཞེ་ན།
དེ་དག་ལའང་འདའ་བར་འགྱུར་བའི་རང་བཞིན་མེད་དོ།
།དེ་ནས་ཚེ་དང་ལྡན་པ་རབ་འབྱོར་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ།
།བཅོམ་ལྡན་འདས་གལ་ཏེ་དེ་ལྟར་ཆོས་ཀྱི་དབྱིངས་ལ་འདའ་བ་ཡང་མ་མཆིས།
དེ་བཞིན་ཉིད་དང་ཡང་དག་པའི་མཐའ་ལའང་འདའ་བ་མ་མཆིས་ན།
ཅི་ལགས་འོ་ན་གཟུགས་ཀྱང་གཞན་ལ་ཆོས་ཀྱི་དབྱིངས་ཀྱང་གཞན།
དེ་བཞིན་ཉིད་ཀྱང་གཞན།
ཡང་དག་པའི་མཐའ་ཡང་གཞན་ཞིག་ལགས་སམ།
ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་ཡང་གཞན་ལ་ཆོས་ཀྱི་དབྱིངས་ཀྱང་གཞན།
དེ་བཞིན་ཉིད་ཀྱང་གཞན།
ཡང་དག་པའི་མཐའ་ཡང་གཞན་ཞིག་ལགས་སམ།
རྣམ་པ་ཐམས་ཅད་མཁྱེན་པ་ཉིད་ཀྱི་བར་ཡང་གཞན་ལ་ཆོས་ཀྱི་དབྱིངས་ཀྱང་གཞན།
དེ་བཞིན་ཉིད་ཀྱང་གཞན།
ཡང་དག་པའི་མཐའ་ཡང་གཞན་ཞིག་ལགས་སམ།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་ནི་མ་ཡིན་ནོ།
།གཟུགས་ཀྱང་གཞན་ལ་ཆོས་ཀྱི་དབྱིངས་ཀྱང་གཞན།
དེ་བཞིན་ཉིད་ཀྱང་གཞན།
ཡང་དག་པའི་མཐའ་ཡང་གཞན་མ་ཡིན་ནོ།
།ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་ཡང་གཞན་ལ་ཆོས་ཀྱི་དབྱིངས་ཀྱང་གཞན།
དེ་བཞིན་ཉིད་ཀྱང་གཞན།
ཡང་དག་པའི་མཐའ་ཡང་གཞན་མ་ཡིན་ནོ།
།རྣམ་པ་ཐམས་ཅད་མཁྱེན་པ་ཉིད་ཀྱི་བར་ཡང་གཞན[^2083K]།
ཆོས་ཀྱི་དབྱིངས་ཀྱང་གཞན།
དེ་བཞིན་ཉིད་ཀྱང་གཞན།
ཡང་དག་པའི་མཐའ་ཡང་གཞན་མ་ཡིན་ནོ།
།གསོལ་པ།
བཅོམ་ལྡན་འདས་གལ་ཏེ་དེ་ལྟར་གཟུགས་ཀྱང་གཞན་ལ།
ཆོས་ཀྱི་དབྱིངས་ཀྱང་གཞན།
དེ་བཞིན་ཉིད་ཀྱང་གཞན།
ཡང་དག་པའི་མཐའ་ཡང་གཞན་མ་ལགས།
ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་ཡང་གཞན་ལ།
ཆོས་ཀྱི་དབྱིངས་ཀྱང་གཞན།
དེ་བཞིན་ཉིད་ཀྱང་གཞན།
ཡང་དག་པའི་མཐའ་ཡང་གཞན་མ་ལགས།
རྣམ་པ་ཐམས་ཅད་མཁྱེན་པ་ཉིད་ཀྱི་བར་དུ་[^2084K]ཡང་གཞན་ལ།
ཆོས་ཀྱི་དབྱིངས་ཀྱང་གཞན།
དེ་བཞིན་ཉིད་ཀྱང་གཞན།
ཡང་དག་པའི་མཐའ་ཡང་གཞན་མ་ལགས་ན།
འོ་ན་ཇི་ལྟར་ཆོས་རྣམས་ཀྱི་འབྲས་བུ་རྣམ་པར་འགོད་ཅིང་ནག་པོའི་ཆོས་རྣམས་ཀྱི་རྣམ་པར་སྨིན་པ་ནག་པོ་ནི་སེམས་ཅན་དམྱལ་བ་དང་།
བྱོལ་སོང་གི་སྐྱེ་གནས་དང་།
གཤིན་རྗེའི་འཇིག་རྟེན་དཀར་པོའི་ཆོས་རྣམས་ཀྱི་རྣམ་པར་སྨིན་པ་དཀར་པོ་ནི་ལྷ་དང་མི།
དཀར་ནག་གི་ཆོས་རྣམས་ཀྱི་རྣམ་པར་སྨིན་པ་དཀར་ནག་གི་[^2085K]བདེ་བ་དང་སྡུག་བསྔལ་ཉམས་སུ་མྱོང་བ།
མི་གནག་ཅིང་དཀར་བའི་ཆོས་ཀྱི་རྣམ་པར་སྨིན་པ་མི་གནག་ཅིང་དཀར་བ་ནི་རྒྱུན་དུ་ཞུགས་པའི་འབྲས་བུ་དང་།
ལན་ཅིག་ཕྱིར་འོང་བའི་འབྲས་བུ་་།
[^2086K]ཕྱིར་མི་འོང་བའི་འབྲས་བུ་དང་།
དགྲ་བཅོམ་པ་ཉིད་དང་།
རང་བྱང་ཆུབ་དང་།
བླ་ན་མེད་པ་ཡང་དག་པར་རྫོགས་པའི་བྱང་ཆུབ་བོ་ཞེས་བགྱི་བར་རྣམ་པར་དགོད་པར་འགྱུར།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་ཀུན་རྫོབ་ཀྱི་བདེན་པ་ཚད་མར་བྱས་ཏེ།
འབྲས་བུ་རྣམ་པར་དགོད་པ་[^2087K]བསྟན་གྱི།
དོན་དམ་པའི་བདེན་པར་ནི་འབྲས་བུ་རྣམ་པར་དགོད་པ་[^2088K]བསྟན་པར་མི་ནུས་སོ།
།དེ་ཅིའི་ཕྱིར་ཞེ་ན།
ཆོས་དེ་ནི་རྣམ་པར་བརྟག་ཏུ་མེད་པ།
བརྗོད་དུ་མེད་པ།[^2089K]ཐ་སྙད་མེད་པ་སྟེ།
འདི་ལྟར་མི་བདེན་པ་དང་།
གཟུགས་མེད་པ་[^2090K]དང་།
སྐྱེ་བ་མེད་པ་དང་།
འགག་པ་མེད་པ་དང་།
ཀུན་ནས་ཉོན་མོངས་པ་མེད་པ་དང་།
རྣམ་པར་བྱང་བ་མེད་པ་སྟེ།
འདི་ནི་མཐའ་ལས་འདས་པ་སྟོང་པ་ཉིད་དང་།
ཐོག་མ་དང་ཐ་མ་མེད་པ་སྟོང་པ་ཉིད་དོ།
།གསོལ་པ།
བཅོམ་ལྡན་འདས་གལ་ཏེ་དེ་ལྟར་ཀུན་རྫོབ་ཀྱི་བདེན་པ་ཉེ་བར་བཟུང་སྟེ།
འབྲས་བུ་རྣམ་པར་འགོད་པ་ལགས་ཀྱི་དོན་དམ་པའི་བདེན་པས་མ་ལགས་ན།
བྱིས་པ་སོ་སོའི་སྐྱེ་བོ་ཐམས་ཅད་ཀྱང་རྒྱུན་དུ་ཞུགས་པའི་འབྲས་བུ་དང་།
ལན་ཅིག་ཕྱིར་འོང་བའི་འབྲས་བུ་དང་།
ཕྱིར་མི་འོང་བའི་འབྲས་བུ་དང་།[^2091K]དགྲ་བཅོམ་པ་ཉིད་དང་།
རང་བྱང་ཆུབ་དང་།
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་འགྱུར་རོ།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་ཅི་[^2092K]བྱིས་པ་སོ་སོའི་སྐྱེ་བོ་རྣམས་ཀུན་རྫོབ་ཀྱི་བདེན་པའམ།
དོན་དམ་པའི་བདེན་པ་ཤེས་སམ།
གལ་ཏེ་ཤེས་ན་ནི་དེ་དག་ཀྱང་རྒྱུན་དུ་ཞུགས་པའི་འབྲས་བུའམ།
ལན་ཅིག་ཕྱིར་འོང་བའི་འབྲས་བུའམ།
ཕྱིར་མི་འོང་བའི་འབྲས་བུའམ།
དགྲ་བཅོམ་པ་ཉིད་དམ།
རང་བྱང་ཆུབ་བམ།
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་རྣམ་པར་འགོད་པར་འགྱུར་ན།
རབ་འབྱོར་གྱིས་པ་སོ་སོའི་སྐྱེ་བོ་རྣམས་ལ་ལམ་ཡང་མེད།
ལམ་རྣམ་པར་དགོད་པ་[^2093K]ཡང་མེད།
ལམ་སྒོམ་པ་ཡང་མེད་པར་བྱིས་པ་སོ་སོའི་སྐྱེ་བོ་རྣམས་ལ་འབྲས་བུ་རྣམ་པར་དགོད་པ་[^2094K]ལྟ་ག་ལ་འོང་།
རབ་འབྱོར་འཕགས་པའི་གང་ཟག་ལ་ནི་ལམ་ཡང་ཡོད།
ལམ་སྒོམ་པ་ཡང་ཡོད་པས་ན།
དེའི་ཕྱིར་འཕགས་པའི་གང་ཟག་དེ་དག་ལ་འབྲས་བུ་རྣམ་པར་བཀོད་པ་[^2095K]ཡོད་དོ།
།གསོལ་པ།
བཅོམ་ལྡན་འདས་ཅི་ལགས་ལམ་བསྒོམས་པས་འབྲས་བུ་འཐོབ་པའམ།
འབྲས་བུ་འཐོབ་པར་བགྱི་བ་[^2096K]མ་མཆིས་སམ།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་ནི་མ་ཡིན་ནོ[^2097K]།
།ལམ་བསྒོམས་པས་འབྲས་བུ་འཐོབ་པའམ།
འབྲས་བུ་ཐོབ་པར་[^2098K]བྱ་བ་མེད་དོ།
།རབ་འབྱོར་ལམ་མ་བསྒོམས་པར་ཡང་འབྲས་བུ་ཐོབ་པ་[^2099K]མེད་དེ།
ལམ་གྱི་འབྲས་བུ་ཐོབ་པར་[^2100K]བྱ་བ་ཡང་མེད་དོ།
།ལམ་ལ་མ་གནས་པར་ཡང་འབྲས་བུ་ཐོབ་པར་མི་འགྱུར་ཏེ།
རབ་འབྱོར་དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
ཐབས་མཁས་པར་[^2101K]སེམས་ཅན་རྣམས་ཀྱི་འབྲས་བུ་རྣམ་པར་དགོད་པར་[^2102K]བྱེད་དེ།
འདུས་བྱས་ཀྱི་ཁམས་དང་།
འདུས་མ་བྱས་ཀྱི་ཁམས་[^2103K]རིས་སུ་བཅད་ཅིང་འབྲས་བུ་རྣམ་པར་དགོད་པར་[^2104K]མི་བྱེད་དོ།
།གསོལ་པ།
བཅོམ་ལྡན་འདས་གལ་ཏེ་དེ་ལྟར་འདུས་བྱས་ཀྱི་ཁམས་སམ་འདུས་མ་བྱས་ཀྱི་ཁམས་རིས་སུ་བཅད་ཅིང་འབྲས་བུ་རྣམ་པར་དགོད་པ་[^2105K]མ་མཆིས་ན།
བཅོམ་ལྡན་འདས་ཀྱིས་[^2106K]འདི་ནི་ཀུན་དུ་སྦྱོར་བ་གསུམ་སྤངས་པས་རྒྱུན་དུ་ཞུགས་པའི་འབྲས་བུའོ།
།འདོད་པའི་འདོད་ཆགས་དང་གནོད་སེམས་བསྲབས་པས་[^2107K]ལན་ཅིག་ཕྱིར་འོང་བའི་འབྲས་བུའོ།
།འོག་མའི་ཆ་ཅན་གྱི་ཀུན་དུ་སྦྱོར་བ་ལྔ་སྤངས་པས་ཕྱིར་མི་འོང་བའི་འབྲས་བུའོ།
།བླ་མའི་ཆ་ཅན་གྱི་ཀུན་དུ་སྦྱོར་བ་ལྔ་སྤངས་པས་དགྲ་བཅོམ་པ་ཉིད་དོ།
།གང་ཅི་ཡང་རུང་སྟེ་ཀུན་འབྱུང་བའི་ཆོས་དེ་དག་ཐམས་ཅད་འགོག་པའི་ཆོས་ཅན་དུ་ཤེས་པས་རང་བྱང་ཆུབ་བོ།
།བག་ཆགས་ཀྱི་མཚམས་སྦྱོར་བའི་ཉོན་མོངས་པ་ཐམས་ཅད་སྤངས་པས་ཡང་དག་པར་རྫོགས་པའི་བྱང་ཆུབ་བོ་ཞེས་གསུངས་ན།
བཅོམ་ལྡན་འདས་རིས་སུ་བཅད་ཅིང་འདུས་བྱས་སམ།
འདུས་མ་བྱས་ཀྱི་ཆོས་རྣམས་ཀྱི་འབྲས་བུ་རྣམ་པར་གཞག་པ་མ་མཆིས་ན་གསུངས་པའི་དོན་དེ་བདག་གིས་ཇི་ལྟར་འཚལ་བར་བགྱི།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་རྒྱུན་དུ་ཞུགས་པའི་འབྲས་བུའམ།
ལན་ཅིག་ཕྱིར་འོང་བའི་འབྲས་བུའམ།
ཕྱིར་མི་འོང་བའི་འབྲས་བུའམ།
དགྲ་བཅོམ་པ་ཉིད་དམ།
རང་བྱང་ཆུབ་བམ།
བླ་ན་མེད་པ་ཡང་དག་པར་རྫོགས་པའི་བྱང་ཆུབ་འདུས་བྱས་སམ།
འོན་ཏེ་འདུས་མ་བྱས་པ་ཡིན།
གསོལ་པ།
བཅོམ་ལྡན་འདས་དེ་ནི་འདུས་མ་བགྱིས་པའོ།
།བདེ་བར་གཤེགས་པ་དེ་ནི་འདུས་མ་བགྱིས་པའོ།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་འོ་ན་འདུས་མ་བྱས་ཀྱི་ཆོས་ལ་རིས་སུ་བཅད་པ་ཡོད་དམ།
གསོལ་པ།
བཅོམ་ལྡན་འདས་དེ་ནི་མ་ལགས་སོ།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་ཇི་སྙམ་དུ་སེམས།
གང་གི་ཚེ་རིགས་ཀྱི་བུའམ།
རིགས་ཀྱི་བུ་མོ་གང་ལ་ལས་འདུས་བྱས་སམ་འདུས་མ་བྱས་ཀྱི་ཆོས་རྣམས་འདི་ལྟ་སྟེ།
མཚན་ཉིད་མེད་པར་མཚན་ཉིད་གཅིག་ཏུ་ཆུད་པར་གྱུར་ན།
དེའི་ཚེ་འདུས་བྱས་ཤེས་[^2108K]སམ།
འདུས་མ་བྱས་ཤེས་[^2109K]ཆོས་གང་ལ་ཡང་རིས་སུ་གཅོད་པ་ཡོད་དམ།
གསོལ་པ།
བཅོམ་ལྡན་འདས་དེ་ནི་མ་ལགས་སོ།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་བཞིན་དུ་བྱང་ཆུབ་སེམས་དཔའ་སེམས་དཔའ་ཆེན་པོ་ཡང་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
འདི་ལྟ་སྟེ།
ནང་སྟོང་པ་ཉིད་དང་།
དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་བར་དུ་ཉེ་བར་བཟུང་སྟེ།
སེམས་ཅན་རྣམས་ལ་རིས་སུ་བཅད་པས་[^2110K]ཆོས་མི་སྟོན་ཏོ།
།དེ་དག་ཀྱང་སྦྱིན་པའི་ཕ་རོལ་ཏུ་ཕྱིན་པའམ།
ཚུལ་ཁྲིམས་ཀྱི་ཕ་རོལ་ཏུ་ཕྱིན་པའམ།
བཟོད་པའི་ཕ་རོལ་ཏུ་ཕྱིན་པའམ།
བརྩོན་འགྲུས་ཀྱི་ཕ་རོལ་ཏུ་ཕྱིན་པའམ།
བསམ་གཏན་གྱི་ཕ་རོལ་ཏུ་ཕྱིན་པའམ།
ཤེས་རབ་ཀྱི་ཕ་རོལ་ཏུ་ཕྱིན་པའམ།
བསམ་གཏན་དང་པོའམ།
བསམ་གཏན་གཉིས་པའམ།
བསམ་གཏན་གསུམ་པའམ།
བསམ་གཏན་བཞི་པའམ།
བྱམས་པའམ།
སྙིང་རྗེའམ།
དགའ་བའམ།
བཏང་སྙོམས་སམ།
ནམ་མཁའ་མཐའ་ཡས་སྐྱེ་མཆེད་ཀྱི་སྙོམས་པར་འཇུག་པའམ།
རྣམ་ཤེས་མཐའ་ཡས་སྐྱེ་མཆེད་ཀྱི་སྙོམས་པར་འཇུག་པའམ།
ཅུང་ཟད་མེད་པའི་སྐྱེ་མཆེད་ཀྱི་སྙོམས་པར་འཇུག་པའམ།
འདུ་ཤེས་མེད་འདུ་ཤེས་མེད་མིན་སྐྱེ་མཆེད་ཀྱི་སྙོམས་པར་འཇུག་པའམ[^2111K]།
དྲན་པ་ཉེ་བར་གཞག་པ་རྣམས་སམ།
ཡང་དག་པར་སྤོང་བ་རྣམས་སམ།
རྫུ་འཕྲུལ་གྱི་རྐང་པ་རྣམས་སམ།
དབང་པོ་རྣམས་སམ།
སྟོབས་རྣམས་སམ།
བྱང་ཆུབ་ཀྱི་ཡན་ལག་རྣམས་སམ།
ལམ་མམ།
འཕགས་པའི་བདེན་པ་རྣམས་སམ།
བསམ་གཏན་རྣམས་སམ།
ཚད་མེད་པ་རྣམས་སམ།
གཟུགས་མེད་པའི་སྙོམས་པར་འཇུག་པ་རྣམས་སམ།
རྣམ་པར་ཐར་པ་རྣམས་སམ།
མཐར་གྱིས་གནས་པའི་སྙོམས་པར་འཇུག་པ་རྣམས་སམ།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་རྣམས་སམ།
ཏིང་ངེ་འཛིན་རྣམས་སམ།
གཟུངས་ཀྱི་སྒོ་རྣམས་སམ།
དེ་བཞིན་གཤེགས་པའི་སྟོབས་རྣམས་སམ།
མི་འཇིགས་པ་རྣམས་སམ།
སོ་སོ་ཡང་དག་པར་རིག་པ་རྣམས་སམ།
བྱམས་པ་ཆེན་པོའམ།
སྙིང་རྗེ་ཆེན་པོའམ།
སངས་རྒྱས་ཀྱི་ཆོས་མ་འདྲེས་པ་རྣམས་སམ།
རྣམ་པ་ཐམས་ཅད་མཁྱེན་པ་ཉིད་ཀྱི་བར་རམ།
ཆོས་གང་ལ་ཡང་མངོན་པར་ཞེན་པ་མེད་དོ།
།དེ་ལ་མངོན་པར་ཞེན་པ་མེད་པས་གང་ལ་ཡང་ཆགས་པ་མེད་དོ།
།འདི་ལྟ་སྟེ།
དཔེར་ན་དེ་བཞིན་གཤེགས་པའི་སྤྲུལ་པ་སྦྱིན་པ་ཡོངས་སུ་གཏོང་བ་[^2112K]ཡང་སྦྱིན་པའི་འབྲས་བུ་ལ་ཆགས་པ་མེད་དེ།
སྦྱིན་པའི་འབྲས་བུ་ཉམས་སུ་མྱོང་བ་མེད་དོ།
།གཞན་དུ་ན་སེམས་ཅན་ཐམས་ཅད་ཡོངས་སུ་མྱ་ངན་ལས་འདའ་བའི་དོན་དུ་སྦྱིན་པ་ཡོངས་སུ་གཏོང་ངོ་།
།ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་།
བཟོད་པའི་ཕ་རོལ་ཏུ་ཕྱིན་པ་དང་།
བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་།
བསམ་གཏན་གྱི་ཕ་རོལ་ཏུ་ཕྱིན་པ་དང་།
ཤེས་རབ་ཀྱི་ཕ་རོལ་ཏུ་ཕྱིན་པ་དང་།
ཟག་པ་དང་བཅས་པ་དང་།
ཟག་པ་མེད་པའི་ཆོས་རྣམས་སམ།
འཇིག་རྟེན་པ་[^2113K]དང་འཇིག་རྟེན་ལས་འདས་པ་[^2114K]དང་།འདུས་བྱས་དང་།
འདུས་མ་བྱས་ཀྱི་ཆོས་རྣམས་སྒོམ་ཡང་།
འདུས་བྱས་དང་འདུས་མ་བྱས་ཀྱི་ཆོས་ཀྱི་འབྲས་བུ་ལ་ཆགས་པ་མེད[^2115K]།
འདུས་བྱས་དང་འདུས་མ་བྱས་ཀྱི་ཆོས་ཀྱི་འབྲས་བུ་ཉམས་སུ་མྱོང་བ་མེད་དེ།
གཞན་དུ་ན་སེམས་ཅན་ཐམས་ཅད་ཡོངས་སུ་མྱ་ངན་ལས་འདའ་བའི་དོན་དུ།
འདུས་བྱས་དང་འདུས་མ་བྱས་ཀྱི་ཆོས་རྣམས་སྒོམ་[^2116K]མོ།
།རབ་འབྱོར་དེ་བཞིན་དུ་བྱང་ཆུབ་སེམས་དཔའ་སེམས་དཔའ་ཆེན་པོ་ཡང་ཕ་རོལ་ཏུ་ཕྱིན་པ་དྲུག་དང་།
ཆོས་ཐམས་ཅད་ལ་སྤྱོད་དེ།
ཆོས་གང་ལ་ཡང་གནས་པའམ་ཆགས་པ་མེད་དོ།
།དེ་ཅིའི་ཕྱིར་ཞེ་ན།
འདི་ལྟར་དེས་ཆོས་རྣམས་ཀྱི་ཆོས་ཀྱི་མཚན་ཉིད་ཤིན་ཏུ་ཁོང་དུ་ཆུད་པ་མེད་དོ།
།དེ་ནས་ཚེ་དང་ལྡན་པ་རབ་འབྱོར་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ།
།བཅོམ་ལྡན་འདས་ཇི་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོས་ཆོས་རྣམས་ཀྱི་ཆོས་ཀྱི་[^2117K]མཚན་ཉིད་རབ་ཏུ་རྟོགས་པ་ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་སྤྲུལ་པ་ནི་འདོད་ཆགས་དང་།
ཞེ་སྡང་དང་གཏི་མུག་ལ་ཡོངས་སུ་སྤྱོད་པ་མེད་དོ།
།བག་ལ་ཉལ་བ་[^2118K]དང་ཀུན་ནས་ལྡང་བ་ལ་ཡོངས་སུ་སྤྱོད་པ་མེད་དོ།
།ཕྱི་ནང་གི་ཆོས་ཐམས་ཅད་ལ་[^2119K]སྤྱོད་པ་མེད་དོ།
།ཟག་པ་དང་བཅས་པ་དང་ཟག་པ་མེད་པའི་ཆོས་རྣམས་ལ་ཡོངས་སུ་སྤྱོད་པ་མེད་དོ།
།འདུས་བྱས་དང་འདུས་མ་བྱས་ཀྱི་ཆོས་རྣམས་ལ་ཡོངས་སུ་སྤྱོད་པ་མེད་དོ།
།གཟུགས་ལ་ཡོངས་སུ་སྤྱོད་པ་མེད་དོ།
།ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་ལ་ཡོངས་སུ་སྤྱོད་པ་མེད་དོ།
།སྐྱེ་མཆེད་དང་།
ཁམས་དང་།
རྟེན་ཅིང་འབྲེལ་པར་འབྱུང་བ་ལ་ཡོངས་སུ་སྤྱོད་པ་མེད་དོ།
།ཕ་རོལ་ཏུ་ཕྱིན་པ་རྣམས་དང་།
སྟོང་པ་ཉིད་ཐམས་ཅད་དང་།
བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་ལ་ཡོངས་སུ་སྤྱོད་པ་མེད་དོ།
།འཕགས་པའི་བདེན་པ་རྣམས་དང་།
བསམ་གཏན་རྣམས་དང་།
ཚད་མེད་པ་རྣམས་དང་།
གཟུགས་མེད་པའི་སྙོམས་པར་འཇུག་པ་རྣམས་དང་།
རྣམ་པར་ཐར་པ་བརྒྱད་དང་།
མཐར་གྱིས་གནས་པའི་སྙོམས་པར་འཇུག་པ་དགུ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་རྣམས་ལ་ཡོངས་སུ་སྤྱོད་པ་མེད་དོ།
།ཏིང་ངེ་འཛིན་རྣམས་དང་།
གཟུངས་ཀྱི་སྒོ་རྣམས་ལ་ཡོངས་སུ་སྤྱོད་པ་མེད་དོ།
།དེ་བཞིན་གཤེགས་པའི་སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་ལ་ཡོངས་སུ་སྤྱོད་པ་མེད་དོ།
།རྣམ་པ་ཐམས་ཅད་མཁྱེན་པ་ཉིད་ཀྱི་བར་ལ་ཡོངས་སུ་སྤྱོད་པ་མེད་དོ།
།རབ་འབྱོར་དེ་བཞིན་དུ་བྱང་ཆུབ་སེམས་དཔའ་སེམས་དཔའ་ཆེན་པོ་ཡང་ཆོས་ཐམས་ཅད་ལ་ཡོངས་སུ་སྤྱོད་པ་མེད་དོ།
།རབ་འབྱོར་དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོས་ཆོས་ཐམས་ཅད་ཀྱི་ཆོས་ཀྱི་[^2120K]མཚན་ཉིད་རབ་ཏུ་རྟོགས་པ་ཡིན་ནོ།།
།།བམ་པོ་དྲུག་ཅུ་བརྒྱད་པ།
གསོལ་པ།
བཅོམ་ལྡན་འདས་སྤྲུལ་པས་ལམ་བསྒོམས་པ་ལ་བརྟེན་ཀྱང་ཀུན་ནས་ཉོན་མོངས་པར་ཡང་[^2121K]མི་འགྱུར།
རྣམ་པར་བྱང་བར་ཡང་[^2122K]མི་འགྱུར[^2123K]།
འགྲོ་བ་ལྔའི་འཁོར་བ་ན་ཡང་མི་སྣང་ན་ལམ་བསྒོམ་[^2124K]དུ་ཅི་མཆིས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་ཇི་སྙམ་དུ་སེམས།
དེ་བཞིན་གཤེགས་པའི་སྤྲུལ་པ་དངོས་པོ་ལ་ལ་ཞིག་ལ་བརྟེན་ཏེ།
ཀུན་ནས་ཉོན་མོངས་པར་གྱུར་པའམ[^2125K]།
རྣམ་པར་བྱང་བར་འགྱུར་བའམ།
འགྲོ་བ་ལྔའི་འཁོར་བ་ན་སྣང་བར་གྱུར་པ་དེ་ལྟ་བུའི་དངོས་པོ་གང་ཡང་ཡོད་དམ།
གསོལ་པ།
བཅོམ་ལྡན་འདས་དེ་ནི་མ་ལགས་ཏེ།
བཅོམ་ལྡན་འདས་དེ་བཞིན་གཤེགས་པའི་སྤྲུལ་པས་དངོས་པོ་ལ་ལ་ཞིག་ལ་བརྟེན་ཏེ།
ཀུན་ནས་ཉོན་མོངས་པར་འགྱུར་བའམ།
རྣམ་པར་བྱང་བར་འགྱུར་བའམ།
འགྲོ་བ་ལྔའི་འཁོར་བ་ནས་གདོན་པར་[^2126K]འགྱུར་བའི་དངོས་པོ་དེ་ལྟ་བུ་གང་[^2127K]ཡང་མ་མཆིས་སོ།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོས་ཆོས་རྣམས་[^2128K]ཀྱི་ཚུལ་རབ་ཏུ་རྟོགས་པ་ཡིན་ནོ།
།གསོལ་པ།
བཅོམ་ལྡན་འདས་ཅི་ལགས་གཟུགས་ཐམས་ཅད་སྤྲུལ་པ་ལྟ་བུ་ལགས་སམ།
ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་ཐམས་ཅད་སྤྲུལ་པ་ལྟ་བུ་ལགས་སམ།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་གཟུགས་ཐམས་ཅད་ནི་སྤྲུལ་པ་ལྟ་བུའོ།
།ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་ཐམས་ཅད་ནི་སྤྲུལ་པ་ལྟ་བུའོ།
།གསོལ་པ་བཅོམ་ལྡན་འདས་དེ་ལྟར་གཟུགས་ཐམས་ཅད་ནི་སྤྲུལ་པ་ལྟ་བུ།
ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་ཐམས་ཅད་སྤྲུལ་པ་ལྟ་བུ་ལགས་ན།
བཅོམ་ལྡན་འདས་སྤྲུལ་པ་ལ་[^2129K]ནི་གཟུགས་མ་མཆིས།
ཚོར་བ་མ་མཆིས།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་མ་མཆིས།
ཀུན་ནས་ཉོན་མོངས་པ་མ་མཆིས།
རྣམ་པར་བྱང་བ་མ་མཆིས།
གང་ལས་གྲོལ་བར་འགྱུར་བའི་འགྲོ་བ་ལྔའི་འཁོར་བ་[^2130K]མ་མཆིས་ན།
ཇི་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོའི་སྐྱེས་བུའི་བྱེད་པར་འགྱུར།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་ཇི་སྙམ་དུ་སེམས།
བྱང་ཆུབ་སེམས་དཔའ་སེམས་དཔའ་ཆེན་པོ་བྱང་ཆུབ་སེམས་དཔའི་སྤྱད་པ་སྤྱོད་པའི་ཚེ།
སེམས་ཅན་དམྱལ་བའམ།
བྱོལ་སོང་གི་སྐྱེ་གནས་སམ།
གཤིན་རྗེའི་འཇིག་རྟེན་ནམ།
ལྷའམ་མི་དག་ལས་ཡོངས་སུ་དགྲོལ་བར་བྱ་བའི་སེམས་ཅན་གང་ཡང་དམིགས་སམ།
གསོལ་པ།
བཅོམ་ལྡན་འདས་དེ་ནི་མ་ལགས་སོ།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་དེ་བཞིན་ནོ།
།དེ་དེ་བཞིན་ཏེ།
བྱང་ཆུབ་སེམས་དཔའ་སེམས་དཔའ་ཆེན་པོ་ཁམས་གསུམ་ནས་ཡོངས་སུ་དགྲོལ་བར་[^2131K]བྱ་བའི་སེམས་ཅན་གང་ཡང་མི་དམིགས་སོ།
།དེ་ཅིའི་ཕྱིར་ཞེ་ན།
འདི་ལྟར་དེ་ནི་ཆོས་ཐམས་ཅད་སྒྱུ་མ་ལྟ་བུར་ཤེས་སོ།
།མཐོང་ངོ་།
།རྟོགས་སོ།
སྤྲུལ་པ་ལྟ་བུར་ཤེས་སོ།
།མཐོང་ངོ་།
།རྟོགས་སོ།
།དེ་ནི་བྱང་ཆུབ་སེམས་དཔའ་སེམས་དཔའ་ཆེན་པོའི་སྐྱེས་བུའི་བྱེད་པར་རིག་པར་བྱའོ།
།གསོལ་པ།
བཅོམ་ལྡན་འདས་གལ་ཏེ་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོས་ཆོས་ཐམས་ཅད་སྒྱུ་མ་ལྟ་བུར་[^2132K]འཚལ་ཞིང་མཐོང་སྟེ་རྟོགས་པ་[^2133K]ལ།
སྤྲུལ་པ་ལྟ་བུར་འཚལ་ཞིང་མཐོང་སྟེ་རྟོགས་པ་ལགས་ན།
གང་གི་དོན་དུ་བྱང་ཆུབ་སེམས་དཔའ་སེམས་དཔའ་ཆེན་པོ་ཕ་རོལ་ཏུ་ཕྱིན་པ་དྲུག་ལ་སྤྱོད་པ་ལགས།
བསམ་གཏན་བཞི་དང་།
ཚད་མེད་པ་བཞི་དང་།
གཟུགས་མེད་པའི་སྙོམས་པར་འཇུག་པ་བཞི་དང་།
མངོན་པར་ཤེས་པ་ལྔ་དང་།
བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་དང་།
སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་ཀྱི་བར་ལ་སྤྱོད་པ་ལགས།
ཅིའི་སླད་དུ་བྱང་ཆུབ་སེམས་དཔའ་སེམས་དཔའ་ཆེན་པོ་བྱང་ཆུབ་ཀྱི་ལམ་གྱི་བར་ལ་སྤྱོད་པ་ལགས།
སངས་རྒྱས་ཀྱི་ཞིང་ཡོངས་སུ་དག་པར་བགྱིད་པ་ལགས།
སེམས་ཅན་ཡོངས་སུ་སྨིན་པར་བགྱིད་པ་ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་གལ་ཏེ་སེམས་ཅན་རྣམས་རང་རང་གིས་[^2134K]ཆོས་ཐམས་ཅད་སྤྲུལ་པ་ལྟ་བུར་ཤེས་སུ་ཟིན་ན་ནི་བྱང་ཆུབ་སེམས་དཔའ་སེམས་དཔའ་ཆེན་པོ་ཡང་སེམས་ཅན་རྣམས་ཀྱི་དོན་དུ་བསྐལ་པ་གྲངས་མེད་པར་བྱང་ཆུབ་སེམས་དཔའི་སྤྱད་པ་མི་སྤྱོད་དེ།
རབ་འབྱོར་སེམས་ཅན་རྣམས་རང་རང་གིས་ཆོས་ཐམས་ཅད་སྤྲུལ་པ་ལྟ་བུ་[^2135K]མི་ཤེས་པས།
དེའི་ཕྱིར་[^2136K]བྱང་ཆུབ་སེམས་དཔའ་སེམས་དཔའ་ཆེན་པོ་[^2137K]བསྐལ་པ་གྲངས་མེད་པར་ཕ་རོལ་ཏུ་ཕྱིན་པ་དྲུག་ལ་སྤྱོད་དོ།
།སེམས་ཅན་རྣམས་ཡོངས་སུ་སྨིན་པར་བྱེད་དོ།
།སངས་རྒྱས་ཀྱི་ཞིང་ཡོངས་སུ་དག་པར་བྱེད་དོ།
།རབ་འབྱོར་གྱིས་གསོལ་པ།
བཅོམ་ལྡན་འདས་གལ་ཏེ་ཆོས་ཐམས་ཅད་རྨི་ལམ་ལྟ་བུ།
སྒྲ་བརྙན་ལྟ་བུ།
སྨིག་རྒྱུ་ལྟ་བུ།
མིག་ཡོར་ལྟ་བུ།
སྒྱུ་མ་ལྟ་བུ།
སྤྲུལ་པ་ལྟ་བུ་ལགས་ན།
བཅོམ་ལྡན་འདས་སེམས་ཅན་རྣམས་ཅི་ལ་གནས་ན་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་ཅིང་སེམས་ཅན་རྣམས་གྱེན་དུ་བསྐྱོད་པར་བགྱིད།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་སེམས་ཅན་རྣམས་ནི་མིང་དང་མཚན་མར་[^2138K]ཡང་དག་པ་མ་ཡིན་པར་ཡོངས་སུ་བརྟགས་པ་[^2139K]ལ་གནས་པས་ན།
བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་ཅིང་།
དེ་དག་མིང་དང་མཚན་མ་ལ་གྱེན་དུ་བསྐྱོད་དོ།
།གསོལ་པ།
བཅོམ་ལྡན་འདས་མིང་ནི་གང་ལགས།
མཚན་མ་ནི་གང་ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་འདི་ལྟ་སྟེ་མིང་ཞེས་བྱ་བའམ།
མཚན་མ་ཞེས་བྱ་བ་ནི་གློ་བུར་དུ་མིང་གིས་[^2140K]སྒྲོ་བཏགས་པའོ།
།འདི་ལྟ་སྟེ།
མིང་ཞེས་བྱ་བའམ།
མཚན་མ་ཞེས་བྱ་བའམ།
གཟུགས་ཞེས་བྱ་བའམ།
ཚོར་བ་ཞེས་བྱ་བའམ།
འདུ་ཤེས་ཞེས་བྱ་བའམ།
འདུ་བྱེད་རྣམས་ཞེས་བྱ་བའམ།
རྣམ་པར་ཤེས་པ་ཞེས་བྱ་བའམ།
བུད་མེད་ཅེས་བྱ་བའམ།
སྐྱེས་པ་ཞེས་བྱ་བའམ།
ཁྱེའུ་ཞེས་བྱ་བའམ།
བུ་མོ་ཞེས་བྱ་བའམ།
སེམས་ཅན་དམྱལ་བ་ཞེས་བྱ་བའམ།
བྱོལ་སོང་གི་སྐྱེ་གནས་[^2141K]ཞེས་བྱ་བའམ།
གཤིན་རྗེའི་འཇིག་རྟེན་པ་ཞེས་བྱ་བའམ།
ལྷ་ཞེས་བྱ་བའམ།
མི་ཞེས་བྱ་བའམ།
འདུས་བྱས་ཀྱི་ཆོས་ཞེས་བྱ་བའམ།
འདུས་མ་བྱས་ཀྱི་ཆོས་ཞེས་བྱ་བའམ།རྒྱུན་དུ་ཞུགས་པའི་འབྲས་བུ་ཞེས་བྱ་བའམ།
ལན་ཅིག་ཕྱིར་འོང་བའི་འབྲས་བུ་ཞེས་བྱ་བའམ།
ཕྱིར་མི་འོང་བའི་འབྲས་བུ་ཞེས་བྱ་བའམ།
དགྲ་བཅོམ་པ་ཉིད་ཅེས་བྱ་བའམ།
རང་བྱང་ཆུབ་ཅེས་བྱ་བའམ།
ཡང་དག་པར་རྫོགས་པའི་བྱང་ཆུབ་ཅེས་བྱ་བ་དེ་ནི་སྒྱུ་མའི་མིང་གིས་སྒྲོ་བཏགས་པ་སྟེ།
རབ་འབྱོར་མིང་ཐམས་ཅད་ནི་མིང་གི་[^2142K]དོན་ཀྱིས་(གྱིས་)བཏགས་པ་སྟེ།
བྱིས་པ་སོ་སོའི་སྐྱེ་བོ་རྣམས་གང་ལ་ཆགས་པར་འགྱུར་བའི་འདུས་བྱས་ཐམས་ཅད་ནི་མིང་ཙམ་སྟེ།
དེ་དག་ལ་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
ཐབས་མཁས་པས་མིང་ཐམས་ཅད་ནི་ཡོངས་སུ་རྟོགས་པ་[^2143K]ལས་བྱུང་བ་ཡིན་གྱིས།
ཡོངས་སུ་བརྟགས་པ་[^2144K]དངོས་པོ་མེད་པའི་ངོ་བོ་ཉིད་ཀྱིས་[^2145K]སྟོང་པ་ལ་ཁྱེད་ཆགས་པར་མ་བྱེད་ཅིག
།ཆོས་ཐམས་ཅད་སྟོང་པ་ལ་མཁས་པ་རྣམས་ནི་མངོན་པར་ཞེན་པར་མི་བྱེད་དོ་ཞེས་སྐུལ་[^2146K]བར་བྱེད་དེ།
རབ་འབྱོར་དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པ་དེ་ཐབས་མཁས་པས་སེམས་ཅན་རྣམས་ལ་ཆོས་སྟོན་པ་ཡིན་ནོ།
།རབ་འབྱོར་མཚན་མ་གང་ཞེ་ན།
གཉིས་པོ་འདི་དག་ནི་བྱིས་པ་སོ་སོའི་སྐྱེ་བོ་རྣམས་གང་ལ་ཆགས་པར་འགྱུར་བའི་མཚན་མ་སྟེ།
གཉིས་གང་ཞེ་ན།
འདི་ལྟ་སྟེ།
གཟུགས་ཀྱི་མཚན་མ་དང་།
གཟུགས་མེད་པའི་མཚན་མའོ།
།རབ་འབྱོར་གཟུགས་ཀྱི་མཚན་མ་གང་ཞེ་ན།
འདས་པ་དང་།
མ་འོངས་པ་དང་།
ད་ལྟར་བྱུང་བའི་གཟུགས་རགས་པའམ།
ཕྲ་བའམ།
བཟང་བའམ།
ངན་པའམ།
རྒྱང་རིང་བའམ།
ཐག་ཉེ་བ་གང་ཆོས་ཐམས་ཅད་སྐད་ཅིག་མ་ལ་ཀུན་དུ་རྟོག་པས་བཟུང་བ་སྟེ།
འདི་ནི་གཟུགས་ཀྱི་མཚན་མ་ཞེས་བྱའོ།
།རབ་འབྱོར་གཟུགས་མེད་པའི་མཚན་མ་གང་ཞེ་ན།
གཟུགས་མེད་པའི་ཆོས་གང་ལ་ཡང་རུང་སྟེ།
མཚན་མར་བཟུང་བས་ཡོངས་སུ་བརྟགས་[^2147K]ཤིང་ཉོན་མོངས་པ་སྐྱེ་བར་འགྱུར་ཏེ།
འདི་ནི་གཟུགས་མེད་པའི་མཚན་མ་ཞེས་བྱའོ།
།དེའི་ཕྱིར་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
ཐབས་མཁས་པས་མཚན་མ་དེ་དག་ལས་བཀྲོལ་ཞིང་མཚན་མ་མེད་པའི་དབྱིངས་སུ་འགོད་ཅིང་རབ་ཏུ་གཞོག་སྟེ།
ཅི་ནས་ཀྱང་འདི་ནི་མཚན་མའོ།
།འདི་ནི་མཚན་མ་མེད་པའོ་ཞེས་བྱ་བ་གཉིས་སུ་མི་ལྟུང་བ་དེ་ལྟར་འགོད་ཅིང་གཞོག་སྟེ།
རབ་འབྱོར་དེ་ལྟར་ན་[^2148K]བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
ཐབས་མཁས་པས་སེམས་ཅན་རྣམས་མཚན་མ་ལས་རྣམ་པར་བཀྲོལ་ཞིང་མཚན་མ་མེད་པའི་དབྱིངས་སུ་རབ་ཏུ་འགོད་དོ།
།གསོལ་པ།
གལ་ཏེ་ཆོས་འདི་དག་ཐམས་ཅད་ནི་དེ་ཙམ་དུ་བས་ཏེ།
མིང་དང་མཚན་མར་བས་ལ་བཏགས་པ་ཙམ་དུ་བས་ཏེ།
ཡོངས་སུ་བཏགས་པ་ལས་བྱུང་བ་ལགས་ན།
བཅོམ་ལྡན་འདས་ཇི་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
བདག་ཀྱང་དགེ་བའི་ཆོས་ཀྱི་ཁྱད་པར་ཐོབ་ལ།
གཞན་ཡང་དགེ་བའི་ཆོས་ཀྱི་ཁྱད་པར་འཐོབ་པ་ལ་གཞོག་ཅིང་དགེ་བའི་རྩ་བ་དེ་དག་གིས་ས་ནས་ས་ཡོངས་སུ་རྫོགས་པར་བགྱིད་པ་ལགས།
སེམས་ཅན་རྣམས་ཐེག་པ་གསུམ་ལ་སྦྱོར་བ་ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་གལ་ཏེ་དངོས་པོའམ་དངོས་པོའི་མཚན་མ་ཞིག་ཡོད་ན་ནི།
རབ་འབྱོར་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
ཁྱད་པར་འཐོབ་པར་ཡང་མི་འགྱུར་ཏེ།
གཞན་ཡང་ཁྱད་པར་འཐོབ་པ་ལ་སྦྱོར་བར་[^2149K]མི་འགྱུར་གྱི།
འདི་ལྟར་དངོས་པོའི་མཚན་མ་ཡང་མེད།
དངོས་པོ་ཡང་མེད་པས་ན།
རབ་འབྱོར་དེའི་ཕྱིར་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
མཚན་མ་མེད་པའི་ཚུལ་གྱིས་བསམ་གཏན་གྱི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་བྱེད་དོ།
།མཚན་མ་མེད་པའི་ཚུལ་གྱིས་བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་།
བཟོད་པའི་ཕ་རོལ་ཏུ་ཕྱིན་པ་དང་།
ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་།
སྦྱིན་པའི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་བྱེད་དོ།
།མཚན་མ་མེད་པའི་ཚུལ་གྱིས་བསམ་གཏན་བཞི་དང་།
ཚད་མེད་པ་བཞི་དང་།
གཟུགས་མེད་པའི་སྙོམས་པར་འཇུག་པ་བཞི་ཡོངས་སུ་རྫོགས་པར་བྱེད་དོ།
།མཚན་མ་མེད་པའི་ཚུལ་གྱིས་དྲན་པ་ཉེ་བར་གཞག་པ་བཞི་དང་།
ཡང་དག་པར་སྤོང་བ་བཞི་དང་།
རྫུ་འཕྲུལ་གྱི་རྐང་པ་དང་།
དབང་པོ་དང་།
སྟོབས་དང་།
བྱང་ཆུབ་ཀྱི་ཡན་ལག་དང་།
འཕགས་པའི་ལམ་ཡན་ལག་བརྒྱད་པ་ཡོངས་སུ་རྫོགས་པར་བྱེད་དོ།
།མཚན་མ་མེད་པའི་ཚུལ་གྱིས་ནང་སྟོང་པ་ཉིད་དང་།
ཕྱི་སྟོང་པ་ཉིད་དང་།
ཕྱི་ནང་སྟོང་པ་ཉིད་ཡོངས་སུ་རྫོགས་པར་བྱེད་དོ།
།མཚན་མ་མེད་པའི་ཚུལ་གྱིས་དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་བར་དུ་ཡོངས་སུ་རྫོགས་པར་བྱེད་དོ།
།མཚན་མ་མེད་པའི་ཚུལ་གྱིས་རྣམ་པར་ཐར་པ་བརྒྱད་དང་།
མཐར་གྱིས་གནས་པའི་སྙོམས་པར་འཇུག་པ་དགུ་དང་།
འཕགས་པའི་བདེན་པ་བཞི་དང་།
རྣམ་པར་ཐར་པའི་སྒོ་སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་ཡོངས་སུ་རྫོགས་པར་བྱེད་དོ།
།མཚན་མ་མེད་པའི་ཚུལ་གྱིས་མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་རྣམས་ཡོངས་སུ་རྫོགས་པར་བྱེད་དོ།
།མཚན་མ་མེད་པའི་ཚུལ་གྱིས་དེ་བཞིན་གཤེགས་པའི་སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་ཡོངས་སུ་རྫོགས་པར་བྱེད་དོ།
།དེ་དགེ་བའི་ཆོས་དེ་དག་ཡོངས་སུ་རྫོགས་པར་བྱས་ནས་མཚན་མ་མེད་པའི་ཚུལ་གྱིས་གཞན་ཡང་དགེ་བའི་ཆོས་དེ་དག་ལ་སྦྱོར་ཏེ།
རབ་འབྱོར་གལ་ཏེ་ཆུང་ངུ་ན་སྐྲའི་རྩེ་མོའི་ཆ་ཤས་བཞག་པ་[^2150K]ཙམ་གྱི་ཁྱོན་ཅིག་མཚན་མ་ཡོད་ན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
ཆོས་མཚན་མ་མེད་པ་དང་[^2151K]དྲན་པ་མེད་པ་མེད་པ་དང[^2152K]།
ཡིད་ལ་བྱེད་པ་མེད་པ་དེ་མངོན་པར་རྫོགས་པར་འཚང་རྒྱ་བར་མི་འགྱུར་ཏེ།
སེམས་ཅན་རྣམས་ཀྱང་དེ་བཞིན་ཉིད་དང་།
ཟག་པ་མེད་པའི་ཆོས་རྣམས་ལ་གཞོག་པར་མི་འགྱུར་རོ།
།རབ་འབྱོར་ཟག་པ་མེད་པའི་ཆོས་རྣམས་ནི་མཚན་མ་མེད་པ།
དྲན་པ་མེད་པ།
ཡིད་ལ་བྱ་བ་མེད་པ་སྟེ།
རབ་འབྱོར་དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
ཟག་པ་མེད་པའི་ཆོས་རྣམས་ཀྱིས་[^2153K]སེམས་ཅན་ཐམས་ཅད་ཀྱི་དོན་བྱེད་དོ།
།གསོལ་པ།
བཅོམ་ལྡན་འདས་གལ་ཏེ་དེ་ལྟར་ཆོས་ཐམས་ཅད་མཚན་མ་མ་མཆིས་ཤིང་།
དྲན་པ་མ་མཆིས་ཏེ།
ཡིད་ལ་བགྱི་བ་མ་མཆིས་ན།
བཅོམ་ལྡན་འདས་འདི་ལྟར་འདི་དག་ནི་དགེ་བའི་ཆོས་སོ།
།འདི་དག་ནི་མི་དགེ་བའི་ཆོས་སོ།
།འདི་དག་ནི་འཇིག་རྟེན་པའི་ཆོས་སོ།
།འདི་དག་ནི་འཇིག་རྟེན་ལས་འདས་པའི་ཆོས་སོ།
།འདི་དག་ནི་ཟག་པ་དང་བཅས་པའི་ཆོས་སོ།
།འདི་དག་ནི་ཟག་པ་མེད་པའི་ཆོས་སོ།
།འདི་དག་ནི་འདུས་བྱས་ཀྱི་ཆོས་སོ།
།འདི་དག་ནི་འདུས་མ་བྱས་ཀྱི་ཆོས་སོ།
།འདི་དག་ནི་ཐུན་མོང་གི་ཆོས་སོ།
།འདི་དག་ནི་ཐུན་མོང་མ་ཡིན་པའི་ཆོས་སོ།
།འདི་དག་ནི་ཉན་ཐོས་ཀྱི་ཆོས་སོ།
།འདི་དག་ནི་རང་སངས་རྒྱས་ཀྱི་ཆོས་སོ།
།འདི་དག་ནི་བྱང་ཆུབ་སེམས་དཔའི་ཆོས་སོ།
།འདི་དག་ནི་སངས་རྒྱས་ཀྱི་ཆོས་སོ་ཞེས་ཇི་ལྟར་བགྲང་བར་བགྱི།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་ཇི་སྙམ་དུ་སེམས།
མཚན་མ་མེད་པ་ཡང་གཞན་ལ།
ཉན་ཐོས་ཀྱི་ཆོས་རྣམས་ཀྱང་གཞན་ནམ།
གསོལ་པ།
བཅོམ་ལྡན་འདས་དེ་ལྟ་མ་ལགས་སོ།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་ཇི་སྙམ་དུ་སེམས།
མཚན་མ་མེད་པ་ཡང་གཞན་ལ།
རང་སངས་རྒྱས་ཀྱི་ཆོས་རྣམས་ཀྱང་གཞན་ནམ།
མཚན་མ་མེད་པ་ཡང་གཞན་ལ།
བྱང་ཆུབ་སེམས་དཔའི་ཆོས་རྣམས་ཀྱང་གཞན་ནམ།
མཚན་མ་མེད་པ་ཡང་གཞན་ལ།
སངས་རྒྱས་ཀྱི་ཆོས་རྣམས་ཀྱང་གཞན་ནམ།
གསོལ་པ།
བཅོམ་ལྡན་འདས་དེ་ལྟ་མ་ལགས་སོ།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་མཚན་མ་མེད་པ་ཉིད་རྒྱུན་དུ་ཞུགས་པའི་འབྲས་བུའོ།
།ལན་ཅིག་ཕྱིར་འོང་བའི་འབྲས་བུའོ།
།ཕྱིར་མི་འོང་བའི་འབྲས་བུའོ།
།དགྲ་བཅོམ་པ་ཉིད་དོ།
།རང་བྱང་ཆུབ་བོ།
།བྱང་ཆུབ་སེམས་དཔའི་ཆོས་སོ།
།སངས་རྒྱས་ཀྱི་ཆོས་སོ།
།གསོལ་པ།
བཅོམ་ལྡན་འདས་དེ་དེ་ལྟ་ལགས་སོ།
།བདེ་བར་གཤེགས་པ་དེ་དེ་ལྟ་[^2154K]ལགས་སོ།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་རྣམ་གྲངས་དེས་ན།
འདི་ལྟར་ཆོས་ཐམས་ཅད་ནི་མཚན་མ་མེད་པར་རིག་པར་བྱ་སྟེ[^2155K]།
རབ་འབྱོར་ཆོས་ཐམས་ཅད་ནི་མཚན་མ་མེད་པ་འདི་ལ་སློབ་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི་དགེ་བའི་ཆོས་མང་པོ་[^2156K]རྣམ་པར་འཕེལ་ཏེ།
འདི་ལྟ་སྟེ་ཕ་རོལ་ཏུ་ཕྱིན་པ་དྲུག་དང་།
ནང་སྟོང་པ་ཉིད་དང་།
དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་བར་དང་།
དྲན་པ་ཉེ་བར་གཞག་པ་བཞི་དང་།
ཡང་དག་པར་སྤོང་བ་བཞི་དང་།
རྫུ་འཕྲུལ་གྱི་[^2157K]རྐང་པ་བཞི་དང་།
དབང་པོ་ལྔ་དང་།
སྟོབས་ལྔ་དང་།
བྱང་ཆུབ་ཀྱི་ཡན་ལག་བདུན་དང་།
འཕགས་པའི་ལམ་ཡན་ལག་བརྒྱད་པ་དང་།
འཕགས་པའི་བདེན་པ་བཞི་དང་།
བསམ་གཏན་བཞི་དང་།
ཚད་མེད་པ་བཞི་དང་།
གཟུགས་མེད་པའི་སྙོམས་པར་འཇུག་པ་བཞི་དང་།
རྣམ་པར་ཐར་པ་བརྒྱད་དང་།
མཐར་གྱིས་གནས་པའི་སྙོམས་པར་འཇུག་པ་དགུ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་ལྔ་དང་།
ཏིང་ངེ་འཛིན་ཐམས་ཅད་དང་།
གཟུངས་ཀྱི་སྒོ་ཐམས་ཅད་དང་།
དེ་བཞིན་གཤེགས་པའི་སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་དང་།
དེ་མ་ཡིན་པའི་སངས་རྒྱས་ཀྱི་ཆོས་དཔག་ཏུ་མེད་པ་དག་གིས་རྣམ་པར་འཕེལ་ལོ།
།དེ་ཅིའི་ཕྱིར་ཞེ་ན།
བྱང་ཆུབ་སེམས་དཔའ་སེམས་དཔའ་ཆེན་པོས་ནི་སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་ལ་བསླབ་པར་བྱ་བ་མ་གཏོགས་པར་གཞན་ལ་བསླབ་པར་[^2158K]བྱ་བ་མེད་དོ།
།དེ་ཅིའི་ཕྱིར་ཞེ་ན།
རྣམ་པར་ཐར་པའི་སྒོ་འདི་གསུམ་དུ་དགེ་བའི་ཆོས་ཐམས་ཅད་མ་འདུས་པ་མེད་དེ།
[^2159K]འདི་ལྟར་རང་གི་མཚན་ཉིད་ཀྱིས་སྟོང་པ་ཉིད་ནི་སྟོང་པ་ཉིད་རྣམ་པར་ཐར་པའི་སྒོའོ།
།མཚན་མ་དང་བྲལ་བ་ནི་མཚན་མ་མེད་པ་རྣམ་པར་ཐར་པའི་སྒོའོ།
།མངོན་པར་འདུ་བྱ་བ་མེད་པ་ནི་སྨོན་པ་མེད་པ་རྣམ་པར་ཐར་པའི་སྒོ་སྟེ།
རྣམ་པར་ཐར་པའི་སྒོ་གསུམ་པོ་འདི་དག་ལ་སློབ་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི་ཕུང་པོ་ལྔ་ལ་སློབ་པ་ཡིན།
སྐྱེ་མཆེད་བཅུ་གཉིས་ལ་སློབ་པ་ཡིན།
ཁམས་བཅོ་བརྒྱད་ལ་སློབ་པ་ཡིན།
རྟེན་ཅིང་འབྲེལ་པར་འབྱུང་བའི་ཡན་ལག་བཅུ་གཉིས་ལ་སློབ་པ་སྟེ[^2160K]།
ཕ་རོལ་ཏུ་ཕྱིན་པ་དྲུག་ལ་སློབ་པ་ཡིན།
ནང་སྟོང་པ་ཉིད་ལ་སློབ་པ་ཡིན།
དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་བར་ལ་སློབ་པ་ཡིན།
དྲན་པ་ཉེ་བར་གཞག་པ་བཞི་ལ་སློབ་པ་ཡིན།
ཡང་དག་པར་སྤོང་བ་བཞི་དང་།
རྫུ་འཕྲུལ་གྱི་རྐང་པ་བཞི་དང་།
དབང་པོ་ལྔ་དང་།
སྟོབས་ལྔ་དང་།
བྱང་ཆུབ་ཀྱི་ཡན་ལག་བདུན་དང་།
འཕགས་པའི་ལམ་ཡན་ལག་བརྒྱད་པ་ལ་སློབ་པ་ཡིན།
འཕགས་པའི་བདེན་པ་བཞི་དང་།
བསམ་གཏན་བཞི་དང་།
ཚད་མེད་པ་བཞི་དང་།
གཟུགས་མེད་པའི་སྙོམས་པར་འཇུག་པ་བཞི་དང་།
རྣམ་པར་ཐར་པ་བརྒྱད་དང་།
མཐར་གྱིས་གནས་པའི་སྙོམས་པར་འཇུག་པ་དགུ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་རྣམས་དང་།
ཏིང་ངེ་འཛིན་ཐམས་ཅད་དང་།
གཟུངས་ཀྱི་སྒོ་ཐམས་ཅད་ལ་སློབ་པ་ཡིན།
དེ་བཞིན་གཤེགས་པའི་སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་[པ་]འདྲེས་པ་བཅོ་བརྒྱད་ལ་སློབ་པ་ཡིན།
རྣམ་པ་ཐམས་ཅད་མཁྱེན་པ་ཉིད་ཀྱི་བར་ལ་སློབ་པ་ཡིན་ནོ།
།རབ་འབྱོར་གྱིས་གསོལ་པ།
བཅོམ་ལྡན་འདས་རྣམ་པ་གང་གི་ཚུལ་དུ་ཇི་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
ཉེ་བར་ལེན་པའི་ཕུང་པོ་ལྔ་ལ་སློབ་པ་ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
གཟུགས་རབ་ཏུ་ཤེས་ཏེ།
གཟུགས་ཇི་ལྟར་སྐྱེ་བ་དང་།
གཟུགས་ཇི་ལྟར་འགག་པ་དང་།
གཟུགས་ཀྱི་དེ་བཞིན་ཉིད་ཇི་ལྟ་བུ་ཡིན་པར་རབ་ཏུ་ཤེས་སོ།
།དེ་ལ་ཇི་ལྟར་ན་གཟུགས་ཤེས་པ་ཡིན་ཞེ་ན།
འདི་ལྟ་སྟེ་དཔེར་ན་དབུ་བའི་ཕུང་པོ་སྙིང་པོ་མེད་པ་ལྟར་ཤིན་ཏུ་གསོང་ལྡོང་[^2161K]དང་།
ཤིན་ཏུ་གསེ་ཚགས་[^2162K]དང་།
ཤིན་ཏུ་སྙིང་པོ་མེད་པར་རབ་ཏུ་ཤེས་ཏེ[^2163K]།
དེ་ལྟར་[^2164K]གཟུགས་ཤེས་པ་ཡིན་ནོ།
།ཇི་ལྟར་གཟུགས་ཀྱི་སྐྱེ་བ་དང་།
འཇིག་པ་[^2165K]ཤེས་པ་ཡིན་ཞེ་ན།
གཟུགས་ནི་གང་ནས་ཀྱང་འོང་བ་མེད་ཅིང་གང་དུ་ཡང་འགྲོ་བ་མེད་པས་གང་ནས་ཀྱང་མི་འོང་།
གང་དུ་ཡང་མི་འགྲོ་སྟེ།
གང་གང་[^2166K]ནས་ཀྱང་མ་འོངས་པ་དེ་གང་དུ་ཡང་མ་སོང་བར་ཤེས་ཏེ།
དེ་ལྟར་ན་གཟུགས་ཀྱི་སྐྱེ་བ་དང་།
འཇིག་པ་ཤེས་པ་ཡིན་ནོ།
།ཇི་ལྟར་ན་གཟུགས་ཀྱི་དེ་བཞིན་ཉིད་ཤེས་པ་ཡིན་ཞེ་ན།
གཟུགས་ཀྱི་དེ་བཞིན་ཉིད་[^2167K]ནི་མི་སྐྱེ་མི་འགག་འོང་བ་མེད་འགྲོ་བ་མེད་ཀུན་ནས་ཉོན་མོངས་པ་མ་ཡིན།
རྣམ་པར་བྱང་བ་མ་ཡིན།
འབྲི་བ་མ་ཡིན།
འཕལ(འཕེལ)་བ་མ་ཡིན་ཏེ།
ཕྱིན་ཅི་ལོག་མ་ཡིན་ཞིང་དེ་བཞིན་ཉིད་དུ་གནས་པ་སྟེ།
དེའི་ཕྱིར་དེ་བཞིན་ཉིད་ཅེས་བྱའོ།
།དེ་ལྟར་ན་གཟུགས་ཀྱི་དེ་བཞིན་ཉིད་ཤེས་པ་ཡིན་ནོ།
།ཇི་ལྟར་ན་ཚོར་བ་ཤེས་པ་ཡིན་ཞེ་ན།
འདི་ལྟ་སྟེ་དཔེར་ན་ཆུའི་ཆུ་བུར་གསོག་ཏུ་འདུག་པ་སྐྱེ་ཞིང་འགག་པ་ལྟར་ཤེས་པ་སྟེ།
དེ་ལྟར་ན་ཚོར་བ་ཤེས་པ་ཡིན་ནོ།
།ཇི་ལྟར་ན་ཚོར་བའི་སྐྱེ་བ་དང་།
འཇིག་པ་ཤེས་པ་ཡིན་ཞེ་ན།
ཚོར་བ་ནི་གང་ནས་ཀྱང་འོང་བ་མེད་ཅིང་གང་དུ་ཡང་འགྲོ་བ་མེད་པས་གང་ནས་ཀྱང་མི་འོང་གང་དུ་ཡང་མི་འགྲོ་བ་སྟེ།
གང་གང་ནས་ཀྱང་[^2168K]མ་འོངས་པ་དེ་[^2169K]གང་དུ་ཡང་མ་འོངས་པར་[^2170K]ཤེས་པ་སྟེ།
དེ་ལྟར་ན་ཚོར་བའི་སྐྱེ་བ་དང་།
འཇིག་པ་ཤེས་པ་ཡིན་ནོ།
།ཇི་ལྟར་ན་ཚོར་བའི་དེ་བཞིན་ཉིད་ཤེས་པ་ཡིན་ཞེ་ན།
ཚོར་བའི་དེ་བཞིན་ཉིད་ནི་མི་སྐྱེ་སྟེ་[^2171K]མི་འགག་འོང་བ་མེད་འགྲོ་བ་མེད་ཀུན་ནས་ཉོན་མོངས་པ་མ་ཡིན།
རྣམ་པར་བྱང་བ་མ་ཡིན།
འབྲི་བ་[^2172K]མ་ཡིན།
འཕེལ་བ་མ་ཡིན་ཏེ།
ཕྱིན་ཅི་ལོག་མ་ཡིན་ཞིང་དེ་བཞིན་ཉིད་དུ་གནས་པ་སྟེ།
དེའི་ཕྱིར་དེ་བཞིན་ཉིད་ཅེས་བྱའོ།
།དེ་ལྟར་ན་ཚོར་བའི་དེ་བཞིན་ཉིད་ཤེས་པ་ཡིན་ནོ།
།ཇི་ལྟར་ན་འདུ་ཤེས་ཤེས་པ་ཡིན་ཞེ་ན།
འདི་ལྟ་སྟེ་དཔེར་ན།
སྨིག་རྒྱུ་ལ་ཆུ་ཤིན་ཏུ་མི་དམིགས་པ་ལྟར་ཤེས་པ་སྟེ།
དེ་ལྟར་ན་འདུ་ཤེས་ཤེས་པ་ཡིན་ནོ།
།ཇི་ལྟར་ན་འདུ་ཤེས་ཀྱི་སྐྱེ་བ་དང་།
འཇིག་པ་ཤེས་པ་ཡིན་ཞེ་ན།
འདུ་ཤེས་ནི་གང་ནས་ཀྱང་འོང་བ་མེད་ཅིང་གང་དུ་ཡང་འགྲོ་བ་མེད་པས་གང་ནས་ཀྱང་མི་འོང་གང་དུ་ཡང་མི་འགྲོ་སྟེ།
གང་གང་ནས་ཀྱང་[^2173K]མ་འོངས་པ་དེ་གང་དུ་ཡང་མ་[^2174K]སོང་བར་ཤེས་པ་སྟེ།
དེ་ལྟར་ན་འདུ་ཤེས་ཀྱི་སྐྱེ་བ་དང་འཇིག་པ་ཤེས་པ་ཡིན་ནོ།
།ཇི་ལྟར་ན་འདུ་ཤེས་ཀྱི་དེ་བཞིན་ཉིད་ཤེས་པ་ཡིན་ཞེ་ན།
འདུ་ཤེས་ཀྱི་དེ་བཞིན་ཉིད་ནི་མི་སྐྱེ་མི་འགག་འོང་བ་མེད་འགྲོ་བ་མེད།
ཀུན་ནས་ཉོན་མོངས་པ་མ་ཡིན།
རྣམ་པར་བྱང་བ་མ་ཡིན།
འབྲི་བ་མ་ཡིན།
འཕེལ་བ་མ་ཡིན་ཏེ།
དེ་[^2175K]ཕྱིན་ཅི་ལོག་མ་ཡིན་ཞིང་དེ་བཞིན་ཉིད་དུ་གནས་པ་སྟེ།
དེའི་ཕྱིར་དེ་བཞིན་ཉིད་ཅེས་བྱའོ།
།དེ་ལྟར་ན་འདུ་ཤེས་ཀྱི་དེ་བཞིན་ཉིད་ཤེས་པ་ཡིན་ནོ།
།ཇི་ལྟར་ན་འདུ་བྱེད་རྣམས་ཤེས་པ་ཡིན་ཞེ་ན།
འདི་ལྟ་སྟེ་དཔེར་ན།
ཆུ་ཤིང་གི་ཤུན་པ་སོ་སོར་ཕྱེ་ན་སྙིང་པོ་ཤིན་ཏུ་མི་དམིགས་པ་ལྟར་ཤེས་པར་བྱ་སྟེ།
དེ་ལྟར་ན་འདུ་བྱེད་རྣམས་ཤེས་པ་ཡིན་ནོ།
།ཇི་ལྟར་ན་འདུ་བྱེད་རྣམས་ཀྱི་སྐྱེ་བ་དང་འཇིག་པ་ཤེས་པ་ཡིན་ཞེ་ན།
འདུ་བྱེད་རྣམས་ནི་གང་ནས་ཀྱང་[^2176K]འོང་བ་མེད་ཅིང་གང་དུ་ཡང་འགྲོ་བ་མེད་པས་གང་ནས་ཀྱང་མི་འོང་།
གང་དུ་ཡང་མི་འགྲོ་སྟེ།
གང་[^2177K]གང་ནས་ཀྱང་མ་འོངས་པ་དེ་གང་དུ་ཡང་མ་སོང་བར་ཤེས་པ་སྟེ།
དེ་ལྟར་ན་འདུ་བྱེད་རྣམས་ཀྱི་སྐྱེ་བ་དང་འཇིག་པ་ཤེས་པ་ཡིན་ནོ།
།ཇི་ལྟར་ན་འདུ་བྱེད་ཀྱི་དེ་བཞིན་ཉིད་ཤེས་པ་ཡིན་ཞེ་ན།
འདུ་བྱེད་ཀྱི་དེ་བཞིན་ཉིད་ནི་མི་སྐྱེ་མི་འགག་འོང་བ་མེད་འགྲོ་བ་མེད།
ཀུན་ནས་ཉོན་མོངས་པ་མ་ཡིན།
རྣམ་པར་བྱང་བ་མ་ཡིན།
འབྲི་བ་མ་ཡིན།
འཕེལ་བ་མ་ཡིན་ཏེ།
ཕྱིན་ཅི་ལོག་མ་ཡིན་ཞིང་དེ་བཞིན་ཉིད་དུ་གནས་པ་སྟེ།
དེའི་ཕྱིར་དེ་བཞིན་ཉིད་ཅེས་བྱའོ།
།དེ་ལྟར་ན་འདུ་བྱེད་རྣམས་ཀྱི་དེ་བཞིན་ཉིད་ཤེས་པ་ཡིན་ནོ།
།ཇི་ལྟར་ན་རྣམ་པར་ཤེས་པ་ཤེས་པ་ཡིན་ཞེ་ན།
འདི་ལྟ་སྟེ་དཔེར་ན།
སྒྱུ་མ་བྱེད་པར་སྤྲུལ་པའི་དཔུང་གི་ཚོགས་ཡན་ལག་བཞི་པ་ལྟར་ཤེས་པ་སྟེ།
དེ་ལྟར་ན་རྣམ་པར་ཤེས་པ་ཤེས་པ་ཡིན་ནོ།
།ཇི་ལྟར་ན་རྣམ་པར་ཤེས་པའི་སྐྱེ་བ་དང་འཇིག་པ་ཤེས་པ་ཡིན་ཞེ་ན།
རྣམ་པར་ཤེས་པ་ནི་གང་[^2178K]གང་ནས་ཀྱང་འོང་བ་མེད་ཅིང་གང་དུ་ཡང་འགྲོ་བ་མེད་པས་གང་ནས་ཀྱང་མི་འོང་བ་[^2179K]གང་དུ་ཡང་མི་འགྲོ་བ་སྟེ།
གང་གང་ནས་ཀྱང་མ་འོངས་པ་དེ་གང་དུ་ཡང་མ་སོང་བར་ཤེས་པ་སྟེ།
དེ་ནི་རྣམ་པར་ཤེས་པའི་སྐྱེ་བ་དང་འཇིག་པ་ཤེས་པ་ཡིན་ནོ།
།ཇི་ལྟར་ན་[^2180K]རྣམ་པར་ཤེས་པའི་དེ་བཞིན་ཉིད་ཤེས་པ་མ་[^2181K]ཡིན་ཞེ་ན།
རྣམ་པར་ཤེས་པའི་དེ་བཞིན་ཉིད་ནི་མི་སྐྱེ་མི་འགག་འོང་བ་མེད་འགྲོ་བ་མེད།
ཀུན་ནས་ཉོན་མོངས་པ་མ་ཡིན།
རྣམ་པར་བྱང་བ་མ་ཡིན།
འབྲི་བ་མ་ཡིན།
འཕེལ་བ་མ་ཡིན་ཏེ།
ཕྱིན་ཅི་ལོག་མ་ཡིན་ཞིང་དེ་བཞིན་ཉིད་དུ་གནས་པ་སྟེ།
དེའི་ཕྱིར་དེ་བཞིན་ཉིད་ཅེས་བྱའོ།
།དེ་ལྟར་ན་རྣམ་པར་ཤེས་པའི་དེ་བཞིན་ཉིད་ཤེས་པ་ཡིན་ནོ།
།ཇི་ལྟར་ན་སྐྱེ་མཆེད་རྣམས་ཤེས་པ་ཡིན་ཞེ་ན།
མིག་དང་།
རྣ་བ་དང་།
སྣ་དང་།
ལྕེ་དང་།
ལུས་དང་།
ཡིད་རྣམས་ནི་མིག་དང་།
རྣ་བ་དང་།
སྣ་དང་།
ལྕེ་དང་།
ལུས་དང་།
ཡིད་རྣམས་ཀྱིས་སྟོང་ངོ་།
།ནང་གི་ཆོས་རྣམས་ནི་ནང་གི་ཆོས་རྣམས་ཀྱིས་སྟོང་ངོ་།
།ཕྱིའི་ཆོས་རྣམས་ཀྱང་ཕྱིའི་ཆོས་རྣམས་ཀྱིས་སྟོང་པར་ཤེས་ཏེ།
དེ་ལྟར་ན་སྐྱེ་མཆེད་རྣམས་ཤེས་པ་ཡིན་ནོ།
།ཇི་ལྟར་ན་ཁམས་རྣམས་ཤེས་པ་ཡིན་ཞེ་ན།
མིག་གི་ཁམས་ཀྱང་མིག་གི་ཁམས་ཀྱི་རང་བཞིན་གྱིས་སྟོང་ངོ་།
།གཟུགས་ཀྱི་ཁམས་ཀྱང་གཟུགས་ཀྱི་ཁམས་ཀྱི་རང་བཞིན་གྱིས་སྟོང་ངོ་།
།མིག་གི་རྣམ་པར་ཤེས་པའི་ཁམས་ཀྱང་མིག་གི་རྣམ་པར་ཤེས་པའི་ཁམས་ཀྱི་རང་བཞིན་གྱིས་སྟོང་ངོ་།
།རྣ་བ་དང་།
སྣ་དང་།
ལྕེ་དང་།
ལུས་དང་།
ཡིད་ཀྱི་ཁམས་ཀྱང་ཡིད་ཀྱི་ཁམས་ཀྱི་རང་བཞིན་གྱིས་སྟོང་ངོ་།
།ཆོས་ཀྱི་ཁམས་ཀྱང་ཆོས་ཀྱི་ཁམས་ཀྱི་རང་བཞིན་གྱིས་སྟོང་ངོ་།
།ཡིད་ཀྱི་རྣམ་པར་ཤེས་པའི་ཁམས་ཀྱང་ཡིད་ཀྱི་རྣམ་པར་ཤེས་པའི་ཁམས་ཀྱི་རང་བཞིན་གྱིས་སྟོང་ངོ་ཞེས་བྱ་བར་ཤེས་ཏེ།
དེ་ལྟར་ན་ཁམས་རྣམས་ཤེས་པ་ཡིན་ནོ།
།སའི་ཁམས་ནི་སའི་ཁམས་ཀྱི་རང་བཞིན་གྱིས་[^2182K]སྟོང་ངོ་།
།དེ་བཞིན་དུ་ཆུའི་ཁམས་དང་།
མེའི་ཁམས་དང་།
རླུང་གི་ཁམས་དང་།
ནམ་མཁའི་ཁམས་དང་།
རྣམ་པར་ཤེས་པའི་ཁམས་ནི་རང་གི་ངོ་བོས་སྟོང་པར་ཤེས་སོ།
།ཇི་ལྟར་ན་རྟེན་ཅིང་འབྲེལ་པར་འབྱུང་བ་ཤེས་པ་ཡིན་ཞེ་ན།
རྟེན་ཅིང་འབྲེལ་པར་འབྱུང་བ་སྐྱེ་བ་མེད་པར་ཤེས་པ་དང་།
དེ་བཞིན་དུ་རྟེན་ཅིང་འབྲེལ་པར་འབྱུང་བ་འགག་པ་མེད་པ་དང་།
ཆད་པ་མེད་པ་དང་།
རྟག་པ་མེད་པ་དང་།
དོན་གཅིག་པ་མ་ཡིན་པ་དང་།
དོན་ཐ་དད་པ་[^2183K]མ་ཡིན་པ་དང་།
འོང་བ་མེད་པ་དང་།
འགྲོ་བ་མེད་པ་དང་།
སྤྲོས་པ་དང་བྲལ་ཞིང་ཞི་བར་ཤེས་པ་དེ་ལྟར་ན་རྟེན་ཅིང་འབྲེལ་པར་འབྱུང་བ་ཤེས་པ་ཡིན་ནོ།
།ཇི་ལྟར་ན་འཕགས་པའི་བདེན་པ་རྣམས་ཤེས་པ་ཡིན་ཞེ་ན།
སྡུག་བསྔལ་འཕགས་པའི་བདེན་པ་ཤེས་པ་ཡིན།
ཀུན་འབྱུང་བ་དང་།
འགོག་པ་དང་།
འགོག་པར་འགྲོ་བའི་ལམ་འཕགས་པའི་བདེན་པ་ཤེས་པ་ཡིན་ཏེ།
ཇི་ལྟར་ན་སྡུག་བསྔལ་[^2184K]འཕགས་པའི་བདེན་པ་ཤེས་པ་ཡིན་ཞེ་ན།
སྡུག་བསྔལ་ཤེས་པ་ཡིན།
བདེན་པ་ཤེས་པ་ཡིན།
འཕགས་པའི་བདེན་པ་ཤེས་པ་ཡིན།
གཉིས་ལས་རྣམ་པར་གྲོལ་བ་འཕགས་པའི་བདེན་པ་སྟེ།
གཉིས་སུ་མེད་པ་ནི་འཕགས་པའི་བདེན་པ་ཞེས་བྱ་བ་[^2185K]ཤེས་པ་ཡིན་ནོ།
།དེ་བཞིན་དུ་ཀུན་འབྱུང་བ་དང་།
འགོག་པ་དང་།
འགོག་པར་འགྲོ་བའི་ལམ་འཕགས་པའི་བདེན་པ་ཤེས་པ་ཡིན་ཏེ།
དེ་ལྟར་ན་འཕགས་པའི་བདེན་པ་རྣམས་ཤེས་པ་ཡིན་ནོ།
།ཇི་ལྟར་ན་སྡུག་བསྔལ་གྱི་དེ་བཞིན་ཉིད་ཤེས་པ་ཡིན་ཞེ་ན།
སྡུག་བསྔལ་གྱི་དེ་བཞིན་ཉིད་ནི་མ་ནོར་བ་ཞེས་བྱ་བར་ཤེས་པ་ཡིན་ནོ།
།དེ་བཞིན་དུ་ཀུན་འབྱུང་བ་དང།
འགོག་པ་དང་།
ལམ་གྱི་དེ་བཞིན་ཉིད་ཀྱང་རབ་ཏུ་ཤེས་པ་ཡིན་ཏེ།
དེ་ལྟར་ན་འཕགས་པའི་བདེན་པ་རྣམས་ཀྱི་དེ་བཞིན་ཉིད་ཤེས་པ་ཡིན་ནོ།
།དེ་ནས་ཚེ་དང་ལྡན་པ་རབ་འབྱོར་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ།
།བཅོམ་ལྡན་འདས་གལ་ཏེ་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
ཕན་ཚུན་ཐ་དད་པའི་ཆོས་དེ་དག་དེ་ལྟར་འཚལ་ན།
དེས་ཆོས་ཀྱི་དབྱིངས་རྣམ་པར་དཀྲུགས་པར་[^2186K]མི་འགྱུར་རམ།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་གལ་ཏེ་ཆོས་ཀྱི་དབྱིངས་སུ་མ་གཏོགས་པའི་ཆོས་ལ་ལ་ཞིག་ཡོད་ན་ནི་རྣམ་པར་དཀྲུགས་པར་ཡང་འགྱུར་ཏེ།
རབ་འབྱོར་ཆོས་ཀྱི་དབྱིངས་སུ་མ་གཏོགས་པའི་ཆོས་གཞན་གང་ཡང་མི་དམིགས་སོ།
།གལ་ཏེ་དམིགས་ན་ནི་ཆོས་ཀྱི་དབྱིངས་ཀྱང་རྣམ་པར་དཀྲུགས་པར་འགྱུར་རོ།
།དེ་ཅིའི་ཕྱིར་ཞེ་ན།
རབ་འབྱོར་དེ་བཞིན་གཤེགས་པའམ།
བྱང་ཆུབ་སེམས་དཔའ་འམ།
རང་སངས་རྒྱས་སམ།
དེ་བཞིན་གཤེགས་པའི་ཉན་ཐོས་ཀྱིས་[^2187K]ཆོས་ཀྱི་དབྱིངས་སུ་མ་གཏོགས་པའི་ཆོས་གང་ཡང་མི་[^2188K]དམིགས་སོ།
།དེ་ལྟར་མི་[^2189K]དམིགས་པས་ཆོས་ཀྱི་དབྱིངས་སུ་མ་གཏོགས་པའི་ཆོས་གཞན་ནོ་ཞེས་བཏགས་པ་མེད་དོ།
།རབ་འབྱོར་དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་[^2190K]ཆོས་ཀྱི་དབྱིངས་ལ་བསླབ་པར་བྱའོ།
།རབ་འབྱོར་གྱིས་གསོལ་པ།
བཅོམ་ལྡན་འདས་བྱང་ཆུབ་སེམས་དཔའ་སེམས་དཔའ་ཆེན་པོ་ཆོས་ཀྱི་དབྱིངས་ལ་སློབ་པས་གང་ལ་བསླབ་པར་འགྱུར།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་ཆོས་ཀྱི་དབྱིངས་ལ་སྤྱོད་པའི་བྱང་ཆུབ་སེམས་དཔའ་སེམས་དཔའ་ཆེན་པོས་ནི་ཆོས་[^2191K]ཐམས་ཅད་ལ་བསླབ་པར་འགྱུར་ཏེ།
དེ་ཅིའི་ཕྱིར་ཞེ་ན།
རབ་འབྱོར་འདི་ལྟར་ཆོས་ཐམས་ཅད་ཆོས་ཀྱི་དབྱིངས་སོ།
།གསོལ་པ།
བཅོམ་ལྡན་འདས་ཅིའི་སླད་དུ་ཆོས་ཐམས་ཅད་ཆོས་ཀྱི་དབྱིངས་ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་འདི་ལྟ་སྟེ།
དེ་བཞིན་གཤེགས་པ་རྣམས་བྱུང་ཡང་རུང་མ་བྱུང་ཡང་རུང་སྟེ།
དབྱེར་མེད་པའི་ཚུལ་གྱིས་ཆོས་རྣམས་ཀྱི་ཆོས་ཀྱི་དབྱིངས་ནི་དེ་བཞིན་ཉིད་དུ་གནས་པ་སྟེ།
རབ་འབྱོར་ཆོས་ཀྱི་དབྱིངས་ནི་འདི་ལྟ་སྟེ།
དགེ་བ་དང་མི་དགེ་བའི་ཆོས་དང་།
འཇིག་རྟེན་པ་དང་འཇིག་རྟེན་ལས་འདས་པ་[^2192K]དང་།
ཟག་པ་དང་བཅས་པ་དང་།
ཟག་པ་མེད་པའི་ཆོས་དང་།
ཁ་ན་མ་ཐོ་བ་དང་བཅས་པ་བཅས་པ་དང[^2193K]།
ཁ་ན་མ་ཐོ་བ་མེད་པའི་ཆོས་དང་།
འདུས་བྱས་དང་འདུས་མ་བྱས་ཀྱི་ཆོས་ཐམས་ཅད་དེ་རབ་འབྱོར་དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པ་ཆོས་ཀྱི་དབྱིངས་ལ་སློབ་པས་ཆོས་ཐམས་ཅད་ལ་བསླབ་པར་[^2194K]འགྱུར་རོ།
།གསོལ་པ།
བཅོམ་ལྡན་འདས་གལ་ཏེ་ཆོས་ཐམས་ཅད་ཆོས་ཀྱི་དབྱིངས་ལགས་ན།
བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པས་ཇི་ལྟར་གཟུགས་ལ་བསླབ་པར་[^2195K]བགྱི།
ཇི་ལྟར་ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་ལ་བསླབ་པར་བགྱི།
ཇི་ལྟར་སྐྱེ་མཆེད་དང་།
ཁམས་དང་།
རྟེན་ཅིང་འབྲེལ་པར་འབྱུང་བ་ལ་བསླབ་པར་བགྱི།
ཇི་ལྟར་སྦྱིན་པའི་ཕ་རོལ་ཏུ་ཕྱིན་པ་ལ་བསླབ་པར་བགྱི།
ཇི་ལྟར་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་།
བཟོད་པའི་ཕ་རོལ་ཏུ་ཕྱིན་པ་དང་།
བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་།
བསམ་གཏན་གྱི་ཕ་རོལ་ཏུ་ཕྱིན་པ་དང་།
ཤེས་རབ་ཀྱི་ཕ་རོལ་ཏུ་ཕྱིན་པ་ལ་བསླབ་པར་བགྱི།
ཇི་ལྟར་ནང་སྟོང་པ་ཉིད་ལ་བསླབ་པར་བགྱི།
ཇི་ལྟར་དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་བར་ལ་བསླབ་པར་བགྱི།
ཇི་ལྟར་དྲན་པ་ཉེ་བར་གཞག་པ་བཞི་ལ་བསླབ་པར་བགྱི།
ཇི་ལྟར་ཡང་དག་པར་སྤོང་བ་བཞི་དང་།
རྫུ་འཕྲུལ་གྱི་རྐང་པ་བཞི་དང་།
དབང་པོ་ལྔ་དང་།
སྟོབས་ལྔ་དང་།
བྱང་ཆུབ་ཀྱི་ཡན་ལག་བདུན་དང་།
འཕགས་པའི་ལམ་ཡན་ལག་བརྒྱད་པ་ལ་བསླབ་པར་བགྱི།
ཇི་ལྟར་འཕགས་པའི་བདེན་པ་བཞི་དང་།
བསམ་གཏན་བཞི་དང་།
ཚད་མེད་པ་བཞི་དང་།
གཟུགས་མེད་པའི་སྙོམས་པར་འཇུག་པ་བཞི་དང་།
རྣམ་པར་ཐར་པ་བརྒྱད་དང་།
མཐར་གྱིས་གནས་པའི་སྙོམས་པར་འཇུག་པ་དགུ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དྲུག་དང་།
ཏིང་ངེ་འཛིན་ཐམས་ཅད་དང་།
གཟུངས་ཀྱི་སྒོ་ཐམས་ཅད་ལ་བསླབ་པར་བགྱི།
ཇི་ལྟར་[^2196K]དེ་བཞིན་གཤེགས་པའི་སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
དགའ་བ་ཆེན་པོ་དང་།
བཏང་སྙོམས་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་ལ་བསླབ་པར་བགྱི།
ཇི་ལྟར་མི་ཆེན་པོའི་མཚན་སུམ་ཅུ་རྩ་གཉིས་དང་།
དཔེ་བྱད་བཟང་པོ་བརྒྱད་ཅུ་ཡོངས་སུ་གྲུབ་པར་བགྱི་བ་ལ་བསླབ་པར་བགྱི།
ཇི་ལྟར་རྒྱལ་རིགས་ཆེ་ཞིང་མཐོ་བའི་རིགས་སུ་སྐྱེ་བར་བགྱི་བ་ལ་བསླབ་པར་བགྱི།
ཇི་ལྟར་བྲམ་ཟེའི་རིགས་ཆེ་ཞིང་མཐོ་བའི་རིགས་དང་།
ཇི་ལྟར་ཁྱིམ་བདག་གི་རིགས་ཆེ་ཞིང་མཐོ་བའི་རིགས་སུ་སྐྱེ་བར་བགྱི་བ་ལ་བསླབ་པར་བགྱི།
ཇི་ལྟར་རྒྱལ་ཆེན་བཞིའི་རིས་ཀྱི་ལྷར་སྐྱེ་བར་བགྱི་བ་དང་།
སུམ་ཅུ་རྩ་གསུམ་དང་།
འཐབ་བྲལ་དང་།
དགའ་ལྡན་དང་།
འཕྲུལ་དགའ་དང་།
གཞན་འཕྲུལ་དབང་བྱེད་དང་།
ཚངས་རིས་དང་།
ཚངས་པའི་མདུན་ན་འདོན་དང་།
ཚངས་འཁོར་དང་།
ཚངས་ཆེན་དང་།
སྣང་བ་དང་།
འོད་ཆུང་དང་།
ཚད་མེད་འོད་དང་།
འོད་གསལ་དང་།
དགེ་ཆུང་དང་།
ཚད་མེད་དགེ་དང་།
དགེ་རྒྱས་དང་།
སྤྲིན་མེད་དང་།
བསོད་ནམས་སྐྱེས་དང་།
འབྲས་བུ་ཆེ་བ་དང་།
འདུ་ཤེས་མེད་པའི་སེམས་ཅན་གྱི་ལྷ་རྣམས་སུ་སྐྱེ་བར་བགྱི་བའི་སླད་དུ་བསླབ་པར་བགྱི།
ཇི་ལྟར་གནས་གཙང་མའི་རིས་[^2197K]ཀྱི་ལྷར་སྐྱེ་བར་བགྱི་བ་ལ་བསླབ་ཅིང་།
དེར་ཡང་མི་སྐྱེ་བར་བགྱི།
ཇི་ལྟར་ནམ་མཁའ་མཐའ་ཡས་སྐྱེ་མཆེད་དང་།
རྣམ་ཤེས་མཐའ་ཡས་སྐྱེ་མཆེད་དང་།
ཅུང་ཟད་མེད་པའི་སྐྱེ་མཆེད་དང་།
འདུ་ཤེས་མེད་འདུ་ཤེས་མེད་མིན་གྱི་[^2198K]སྐྱེ་མཆེད་ཀྱི་ལྷར་སྐྱེ་བར་བགྱི་བ་ལ་བསླབ་ཅིང་དེར་ཡང་མི་སྐྱེ་བར་བགྱི།
ཇི་ལྟར་སེམས་དང་པོ་བསྐྱེད་པ་ལ་བསླབ་པར་བགྱི།
ཇི་ལྟར་སེམས་བསྐྱེད་པ་[^2199K]གཉིས་པ་དང་།
གསུམ་པ་དང་།
བཞི་པ་དང་།
ལྔ་པ་དང་།
དྲུག་པ་དང་།
བདུན་པ་དང་།
བརྒྱད་པ་དང་།
དགུ་པ་དང་།
སེམས་བསྐྱེད་པ་བཅུ་པ་ལ་བསླབ་པར་བགྱི།
ཇི་ལྟར་ཉན་ཐོས་ཀྱི་ས་དང་།
རང་སངས་རྒྱས་ཀྱི་ས་ལ་བསླབ་པར་བགྱི།
ཇི་ལྟར་བྱང་ཆུབ་སེམས་དཔའི་སྐྱོན་མ་མཆིས་པ་དང་།
སེམས་ཅན་ཡོངས་སུ་སྨིན་པར་བགྱི་བ་དང་།
སངས་རྒྱས་ཀྱི་ཞིང་ཡོངས་སུ་དག་པར་བགྱི་བ་ལ་བསླབ་པར་བགྱི།
ཇི་ལྟར་བྱང་ཆུབ་ཀྱི་ལམ་ལ་བསླབས་[^2200K]ཤིང་ཆོས་ཐམས་ཅད་རྣམ་པ་ཐམས་ཅད་དུ་བཙལ་[^2201K]བར་བགྱི་བའི་བྱང་ཆུབ་ཀྱི་ལམ་ལ་བསླབ་པར་བགྱི།
བཅོམ་ལྡན་འདས་གལ་ཏེ་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པས་གཟུགས་ལ་བསླབ་པར་བགྱི།
ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་ལ་བསླབ་པར་བགྱི།
སྐྱེ་མཆེད་དང་།
ཁམས་དང་།
རྟེན་ཅིང་འབྲེལ་པར་འབྱུང་བ་ལ་བསླབ་པར་བགྱི།
སྦྱིན་པའི་ཕ་རོལ་ཏུ་ཕྱིན་པ་ལ་བསླབ་པར་བགྱི།
ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་།
བཟོད་པའི་ཕ་རོལ་ཏུ་ཕྱིན་པ་དང་།
བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་།
བསམ་གཏན་གྱི་ཕ་རོལ་ཏུ་ཕྱིན་པ་དང་།
ཤེས་རབ་ཀྱི་ཕ་རོལ་ཏུ་ཕྱིན་པ་ལ་བསླབ་པར་བགྱི།
ནང་སྟོང་པ་ཉིད་ལ་བསླབ་པར་བགྱི།
དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་བར་ལ་བསླབ་པར་བགྱི།
བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་ལ་བསླབ་པར་བགྱི།
འཕགས་པའི་བདེན་པ་རྣམས་[^2202K]དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་རྣམས་དང་།
རྣམ་པར་ཐར་པ་བརྒྱད་དང་།
མཐར་གྱིས་གནས་པའི་སྙོམས་པར་འཇུག་པ་དགུ་དང་།

སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་རྣམས་དང་།
ཏིང་ངེ་འཛིན་རྣམས་དང་།
གཟུངས་ཀྱི་སྒོ་རྣམས་ལ་བསླབ་པར་བགྱི།
དེ་བཞིན་གཤེགས་པའི་སྟོབས་རྣམས་དང་།
མི་འཇིགས་པ་རྣམས་དང་།
སོ་སོ་ཡང་དག་པར་རིག་པ་རྣམས་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་རྣམས་ལ་བསླབ་པར་བགྱི།
རྒྱུན་དུ་ཞུགས་པའི་འབྲས་བུ་དང་།
ལན་ཅིག་ཕྱིར་འོང་བའི་འབྲས་བུ་དང་།
ཕྱིར་མི་འོང་བའི་འབྲས་བུ་ལ་བསླབ་པར་བགྱི།
དགྲ་བཅོམ་པ་ཉིད་དང་།
རང་བྱང་ཆུབ་ལ་བསླབ་པར་བགྱི།
རྣམ་པ་ཐམས་ཅད་མཁྱེན་པ་ཉིད་ཀྱི་བར་ལ་བསླབ་པར་བགྱི་ན།
བཅོམ་ལྡན་འདས་དེའི་སླད་དུ་བྱང་ཆུབ་སེམས་དཔའ་སེམས་དཔའ་ཆེན་པོ་ཕྱིན་ཅི་ལོག་ལ་སྤྱོད་པའམ།
མི་སྤྲོ་བ་སྤྲོ་བར་བགྱིད་པར་[^2203K]མི་འགྱུར་བ་ལགས་གྲང་།
བཅོམ་ལྡན་འདས་དེ་ཅིའི་སླད་དུ་ཞེ་ན།
ཆོས་ཀྱི་དབྱིངས་ལ་ནི་རྣམ་པར་རྟོག་པ་དེ་དག་མ་མཆིས་ཏེ།
གཟུགས་ཀྱང་ཆོས་ཀྱི་དབྱིངས་མ་ལགས།
གཟུགས་ལས་གུད་ན་ཡང་[^2204K]ཆོས་ཀྱི་དབྱིངས་མ་མཆིས་ཏེ།
གཟུགས་ཉིད་ཀྱང་ཆོས་ཀྱི་དབྱིངས་སོ།
།ཆོས་ཀྱི་དབྱིངས་ཀྱང་གཟུགས་སོ།
།ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པའང་ཆོས་ཀྱི་དབྱིངས་མ་ལགས།
རྣམ་པར་ཤེས་པ་ལས་གུད་ན་ཡང་ཆོས་ཀྱི་དབྱིངས་མ་མཆིས་ཏེ།
རྣམ་པར་ཤེས་པ་ཉིད་ཀྱང་ཆོས་ཀྱི་དབྱིངས་སོ།
།ཆོས་ཀྱི་དབྱིངས་ཉིད་ཀྱང་རྣམ་པར་ཤེས་པའོ།
།སྐྱེ་མཆེད་དང་།
ཁམས་དང་།
རྟེན་ཅིང་འབྲེལ་པར་འབྱུང་བ་ཡང་ཆོས་ཀྱི་དབྱིངས་མ་ལགས།
རྟེན་ཅིང་འབྲེལ་པར་འབྱུང་བ་ལས་གུད་ན་ཡང་[^2205K]ཆོས་ཀྱི་དབྱིངས་མ་མཆིས་ཏེ།
རྟེན་ཅིང་འབྲེལ་པར་འབྱུང་བ་ཉིད་ཀྱང་ཆོས་ཀྱི་དབྱིངས་སོ།
།ཆོས་ཀྱི་དབྱིངས་ཉིད་ཀྱང་རྟེན་ཅིང་འབྲེལ་པར་འབྱུང་བའོ།
།ཕ་རོལ་ཏུ་ཕྱིན་པ་རྣམས་དང་།
སྟོང་པ་ཉིད་རྣམས་དང་།
བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་ཡང་ཆོས་ཀྱི་དབྱིངས་མ་ལགས།
བྱང་ཆུབ་ཀྱི་ཕྱོགས་ཀྱི་ཆོས་ལས་གུད་ན་ཡང་[^2206K]།
བྱང་ཆུབ་ཀྱི་ཕྱོགས་ཀྱི་ཆོས་རྣམས་[^2207K]ཀྱང་ཆོས་ཀྱི་དབྱིངས་སོ།
།ཆོས་ཀྱི་དབྱིངས་ཉིད་ཀྱང་བྱང་ཆུབ་ཀྱི་ཕྱོགས་ཀྱི་ཆོས་རྣམས་སོ།
།འཕགས་པའི་བདེན་པ་རྣམས་དང་།
བསམ་གཏན་རྣམས་དང་།
ཚད་མེད་པ་རྣམས་དང་།
གཟུགས་མེད་པའི་སྙོམས་པར་འཇུག་པ་རྣམས་དང་།
རྣམ་པར་ཐར་པ་རྣམས་དང་།
མཐར་གྱིས་གནས་པའི་སྙོམས་པར་འཇུག་པ་རྣམས་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་རྣམས་དང་།
ཏིང་ངེ་འཛིན་རྣམས་དང་།
གཟུངས་ཀྱི་སྒོ་རྣམས་ཀྱང་ཆོས་ཀྱི་དབྱིངས་མ་ལགས།
གཟུངས་ཀྱི་སྒོ་རྣམས་ལས་གུད་ན་ཡང་ཆོས་ཀྱི་དབྱིངས་མ་མཆིས་ཏེ།
གཟུངས་ཀྱི་སྒོ་[^2208K]ཉིད་ཀྱང་ཆོས་ཀྱི་དབྱིངས་སོ།
།ཆོས་ཀྱི་དབྱིངས་ཉིད་ཀྱང་གཟུངས་ཀྱི་སྒོ་རྣམས་སོ།
།དེ་བཞིན་གཤེགས་པའི་སྟོབས་རྣམས་དང་།
མི་འཇིགས་པ་རྣམས་དང་།
སོ་སོ་ཡང་དག་པར་རིག་པ་རྣམས་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་རྣམས་ཀྱང་ཆོས་ཀྱི་དབྱིངས་མ་ལགས།
སངས་རྒྱས་ཀྱི་ཆོས་མ་འདྲེས་པ་རྣམས་[^2209K]ལས་གུད་ན་ཡང་ཆོས་ཀྱི་དབྱིངས་མ་མཆིས་ཏེ།
སངས་རྒྱས་ཀྱི་ཆོས་མ་འདྲེས་པ་རྣམས་ཀྱང་ཆོས་ཀྱི་དབྱིངས་སོ།
།ཆོས་ཀྱི་དབྱིངས་ཉིད་ཀྱང་སངས་རྒྱས་ཀྱི་ཆོས་མ་འདྲེས་པ་རྣམས་སོ།
།རྒྱུན་དུ་ཞུགས་པའི་འབྲས་བུ་དང་།
ལན་ཅིག་ཕྱིར་འོང་བའི་འབྲས་བུ་དང་།
ཕྱིར་མི་འོང་བའི་འབྲས་བུ་དང་།
དགྲ་བཅོམ་པ་ཉིད་དང་།
རང་བྱང་ཆུབ་ཀྱང་ཆོས་ཀྱི་དབྱིངས་མ་ལགས།
རང་བྱང་ཆུབ་ལས་གུད་ན་ཡང་ཆོས་ཀྱི་དབྱིངས་མ་མཆིས་ཏེ།
རང་བྱང་ཆུབ་ཉིད་ཀྱང་ཆོས་ཀྱི་དབྱིངས་སོ།
།ཆོས་ཀྱི་དབྱིངས་ཉིད་ཀྱང་རང་བྱང་ཆུབ་བོ།
།རྣམ་པ་ཐམས་ཅད་མཁྱེན་པ་ཉིད་ཀྱི་བར་ཡང་ཆོས་ཀྱི་དབྱིངས་མ་ལགས།
རྣམ་པ་ཐམས་ཅད་མཁྱེན་པ་ཉིད་ལས་གུད་ན་ཡང་ཆོས་ཀྱི་དབྱིངས་མ་མཆིས་ཏེ།
རྣམ་པ་ཐམས་ཅད་མཁྱེན་པ་ཉིད་ཀྱང་ཆོས་ཀྱི་དབྱིངས་སོ།
།ཆོས་ཀྱི་དབྱིངས་ཉིད་ཀྱང་རྣམ་པ་ཐམས་ཅད་མཁྱེན་པ་ཉིད་དོ།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་དེ་བཞིན་ནོ།
།དེ་དེ་བཞིན་ཏེ།
ཇི་སྐད་དུ་སྨྲས་པ་དེ་བཞིན་ནོ།
།གཟུགས་ཉིད་ཀྱང་ཆོས་ཀྱི་དབྱིངས་སོ།
།ཆོས་ཀྱི་དབྱིངས་ཉིད་ཀྱང་གཟུགས་སོ།
།དེ་བཞིན་དུ་[^2210K]ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་ཉིད་ཀྱང་ཆོས་ཀྱི་དབྱིངས་སོ།
།ཆོས་ཀྱི་དབྱིངས་ཉིད་ཀྱང་རྣམ་པར་ཤེས་པའོ།
།སྐྱེ་མཆེད་དང་།
ཁམས་དང་།
རྟེན་ཅིང་འབྲེལ་པར་འབྱུང་བ་ཉིད་ཀྱང་ཆོས་ཀྱི་དབྱིངས་སོ།
།ཆོས་ཀྱི་དབྱིངས་ཉིད་ཀྱང་རྟེན་ཅིང་འབྲེལ་པར་འབྱུང་བའོ།
།ཕ་རོལ་ཏུ་ཕྱིན་པ་རྣམས་དང་།
སྟོང་པ་ཉིད་ཐམས་ཅད་དང་།
བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་ཉིད་ཀྱང་ཆོས་ཀྱི་དབྱིངས་སོ།
།ཆོས་ཀྱི་དབྱིངས་ཉིད་ཀྱང་བྱང་ཆུབ་ཀྱི་ཕྱོགས་ཀྱི་ཆོས་རྣམས་སོ།
།འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་དང་།
མཐར་གྱིས་གནས་པའི་སྙོམས་པར་འཇུག་པ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་ཉིད་ཀྱང་ཆོས་ཀྱི་དབྱིངས་སོ།
།ཆོས་ཀྱི་དབྱིངས་ཉིད་ཀྱང་གཟུངས་ཀྱི་སྒོ་རྣམས་སོ།
།དེ་བཞིན་གཤེགས་པའི་སྟོབས་དང་།
མི་འཇིགས་པ་དང་།
སོ་སོ་ཡང་དག་པར་རིག་པ་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་ཉིད་ཀྱང་ཆོས་ཀྱི་དབྱིངས་སོ།
།ཆོས་ཀྱི་དབྱིངས་ཉིད་ཀྱང་སངས་རྒྱས་ཀྱི་ཆོས་མ་འདྲེས་པ་རྣམས་སོ།
།རྒྱུན་དུ་ཞུགས་པའི་འབྲས་བུ་དང་།
ལན་ཅིག་ཕྱིར་འོང་བའི་འབྲས་བུ་དང་།
ཕྱིར་མི་འོང་བའི་འབྲས་བུ་དང་།
དགྲ་བཅོམ་པ་ཉིད་དང་།
རང་བྱང་ཆུབ་ཉིད་[^2211K]ཀྱང་ཆོས་ཀྱི་དབྱིངས་སོ།
།ཆོས་ཀྱི་དབྱིངས་ཉིད་ཀྱང་རང་བྱང་ཆུབ་བོ།
།རྣམ་པ་ཐམས་ཅད་མཁྱེན་པ་ཉིད་ཀྱི་བར་ཡང་ཆོས་ཀྱི་དབྱིངས་སོ།
།ཆོས་ཀྱི་དབྱིངས་ཉིད་ཀྱང་རྣམ་པ་ཐམས་ཅད་མཁྱེན་པ་ཉིད་དོ།
།རབ་འབྱོར་གལ་ཏེ་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
ཆོས་ཀྱི་དབྱིངས་ལས་མ་གཏོགས་པའི་ཆོས་གཞན་འགའ་ཞིག་མཐོང་ན་ནི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལ་གནས་པར་མི་འགྱུར་ཏེ།
ཆོས་ཐམས་ཅད་ནི་ཆོས་ཀྱི་དབྱིངས་ཡིན་པས།
དེའི་ཕྱིར་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
ཆོས་ཐམས་ཅད་ཆོས་ཀྱི་དབྱིངས་སུ་ཤེས་ནས་ཆོས་ཐམས་ཅད་མིང་མེད་པ་ལ་མིང་གི་བརྡས་ཆོས་སྟོན་ཏེ།
འདི་ནི་གཟུགས་ཞེས་བྱའོ།
།ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་ཞེས་བྱའོ།
།འདི་དག་ནི་སྐྱེ་མཆེད་དང་།
ཁམས་དང་།
རྟེན་ཅིང་འབྲེལ་པར་འབྱུང་བ་ཞེས་བྱའོ།
།འདི་དག་ནི་ཕ་རོལ་ཏུ་ཕྱིན་པ་རྣམས་དང་།
སྟོང་པ་ཉིད་ཐམས་ཅད་དང་།
བྱང་ཆུབ་ཀྱི་ཕྱོགས་ཀྱི་ཆོས་[^2212K]སུམ་ཅུ་རྩ་བདུན་ཞེས་བྱའོ།
།འདི་དག་ནི་འཕགས་པའི་བདེན་པ་རྣམས་སོ།
།[^2213K]བསམ་གཏན་རྣམས་དང་།
ཚད་མེད་པ་རྣམས་དང་།
གཟུགས་མེད་པའི་སྙོམས་པར་འཇུག་པ་རྣམས་དང་།
རྣམ་པར་ཐར་པ་བརྒྱད་དང་།
མཐར་གྱིས་གནས་པའི་སྙོམས་པར་འཇུག་པ་དགུ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།གཟུངས་ཀྱི་སྒོ་རྣམས་ཞེས་བྱའོ།
།འདི་དག་ནི་དེ་བཞིན་གཤེགས་པའི་སྟོབས་རྣམས་དང་།
མི་འཇིགས་པ་རྣམས་དང་།
སོ་སོ་ཡང་དག་པར་རིག་པ་རྣམས་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་རྣམས་སོ།
།འདི་ནི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་བར་ཞེས་བྱའོ་ཞེས་ཆོས་སྟོན་ཏོ་ཞེས་བྱ་བ་ནི་ཀུན་ནས་ཉོན་མོངས་པ་དང་རྣམ་པར་བྱང་བ་རྟོགས་པ་ལ་འགོད་པའི་ཕྲིན་ལས་ཡིན་ནོ།།
།།རབ་འབྱོར་འདི་ལྟ་སྟེ་དཔེར་ན་[^2214K]སྒྱུ་མའི་མཁན་པོའམ་སྒྱུ་མ་བྱེད་པའི་མཆན་བུ་མཁས་པ་ཞིག་གིས་རྫས་ཀྱི་རྣམ་པ་འགའ་ཞིག་ལ་བརྟེན་ཏེ།
གཟུགས་ཀྱི་བྱེ་བྲག་སྣ་ཚོགས་འདི་ལྟ་སྟེ།
གླང་པོའི་གཟུགས་སམ།
རྟའི་གཟུགས་སམ།
བ་ལང་གི་གཟུགས་སམ།
རྔ་མོ་དང་ལུག་གི་གཟུགས་སམ།
སྐྱེས་པ་དང་།
བུད་མེད་དང་།
ཁྱེའུ་དང་།
བུ་མོའི་གཟུགས་སམ།
སྐྱེད་མོས་ཚལ་ལམ།
གཞལ་མེད་[^2215K]ཁང་དང་།
དཀའ་ཐུབ་ཀྱི་ནགས་ཚལ་དང་།
ཀུན་དགའི་ར་བ་མདངས་དགའ་བ་དང་།
རྫིང་བུ་མདངས་དགའ་བ་དང་།
ནགས་ཚལ་མདངས་དགའ་བ་དག་སྤྲུལ་ཞིང་དེ་དག་ཏུ་བསྟན།
[^2216K]འཁོར་གྱི་སྟན་དང་།
གཞི་རྣམ་པ་སྣ་ཚོགས་བཏིང་སྟེ།
མེ་ཏོག་དང་།
ཕྲེང་བ་དང་།
སྤོས་དང་།
བྱུག་པ་དང་།
ཁ་ཟས་དང་།
སྤྱན་གཟིགས་ཞིམ་པོ་དག་བསྟན་ཏམ།
གླུ་དང་སིལ་སྙན་གྱིས་སྐྱེ་བོ་དགའ་བར་བྱས་སམ།
སྦྱིན་པ་ཡོངས་སུ་གཏོང་བའམ།
ཚུལ་ཁྲིམས་སྲུང་བའམ[^2217K]།
བཟོད་པ་སྒྲུབ་པའམ།
བརྩོན་འགྲུས་རྩོམ་པའམ།
ཏིང་ངེ་འཛིན་གྱིས་རྣམ་པར་རྩེ་བའམ།
ཤེས་རབ་སྒོམ་པའམ།
རྣམ་པ་དེ་ལྟ་བུ་དག་གིས་སྐྱེ་བོ་དགའ་བར་བྱས་ཏེ།
རྒྱལ་རིགས་ཤིང་སཱ་ལ་ཆེན་པོ་ལྟ་བུའི་[^2218K]རིགས་བསྟན་ཏམ།
བྲམ་ཟེའི་རིགས་ཤིང་སཱ་ལ་ཆེན་པོ་ལྟ་བུའི་རིགས་དང་།
ཁྱིམ་བདག་གི་རིགས་ཤིང་སཱ་ལ་ཆེན་པོ་ལྟ་བུའི་རིགས་བསྟན་ཏམ།
རི་རབ་བསྟན་ཏམ།
རྒྱལ་ཆེན་བཞིའི་རིས་ཀྱི་ལྷ་རྣམས་བསྟན་ཏམ།
སུམ་ཅུ་རྩ་གསུམ་གྱི་ལྷ་རྣམས་དང་།
འཐབ་བྲལ་དང་།
དགའ་ལྡན་དང་།
འཕྲུལ་དགའ་དང་།
གཞན་འཕྲུལ་དབང་བྱེད་དང་།
ཚངས་རིས་དང་།
ཚངས་པའི་[^2219K]མདུན་ན་འདོན་དང་།
ཚངས་འཁོར་དང་།
ཚངས་ཆེན་དང་།
འོད་ཆུང་དང་།
ཚད་མེད་འོད་དང་།
འོད་གསལ་དང་།
དགེ་ཆུང་དང་།
ཚད་མེད་དགེ་དང་།
དགེ་རྒྱས་དང་།
སྤྲིན་མེད་དང་།
བསོད་ནམས་སྐྱེས་དང་།
འབྲས་བུ་ཆེ་དང་།
འདུ་ཤེས་མེད་པའི་སེམས་ཅན་གྱི་ལྷ་རྣམས་བསྟན་ཏམ།
མི་ཆེ་བའི་ལྷ་རྣམས་བསྟན་ཏམ།
མི་གདུང་བའི་ལྷ་རྣམས་བསྟན་ཏམ།
ལེགས་མཐོང་གི་ལྷ་རྣམས་དང་།
རབ་ལྟའི་ལྷ་རྣམས་དང་།
འོག་མིན་གྱི་ལྷ་རྣམས་བསྟན་ཏམ།
ནམ་མཁའ་མཐའ་ཡས་སྐྱེ་མཆེད་དང་།
རྣམ་ཤེས་མཐའ་ཡས་སྐྱེ་མཆེད་དང་།
ཅུང་ཟད་མེད་པའི་སྐྱེ་མཆེད་དང་།
འདུ་ཤེས་མེད་འདུ་ཤེས་མེད་མིན་སྐྱེ་མཆེད་ཀྱི་ལྷ་[^2220K]གཟུགས་མེད་པ་རྣམས་བསྟན་ཏམ།
རྒྱུན་དུ་ཞུགས་པ་དང་།
ལན་ཅིག་ཕྱིར་འོང་བ་དང་།
ཕྱིར་མི་འོང་བ་དང་།
དགྲ་བཅོམ་པ་དང་།
རང་སངས་རྒྱས་མང་པོ་བསྟན་ཏམ།
བྱང་ཆུབ་སེམས་དཔའ་སེམས་དཔའ་ཆེན་པོ་སེམས་དང་པོ་བསྐྱེད་པ་ནས་ཉེ་བར་བཟུང་སྟེ།
སྦྱིན་པའི་ཕ་རོལ་ཏུ་ཕྱིན་པ་ལ་སྤྱོད་པ་དང་།
ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་།
བཟོད་པའི་ཕ་རོལ་ཏུ་ཕྱིན་པ་དང་།
བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་།
བསམ་གཏན་གྱི་ཕ་རོལ་ཏུ་ཕྱིན་པ་དང་།
ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པ་དང་།
སྟོང་པ་ཉིད་ཐམས་ཅད་དང་།
བྱང་ཆུབ་ཀྱི་ཕྱོགས་ཀྱི་ཆོས་རྣམས་[^2221K]དང་།
བསམ་གཏན་དང་།
རྣམ་པར་ཐར་པ་དང་།
ཏིང་ངེ་འཛིན་དང་།
སྙེམས་(སྙོམས་)པར་འཇུག་པ་ལ་སྤྱོད་པ་དང་།
ས་དང་པོ་ཡོངས་སུ་རྫོགས་པར་བྱེད་པ་དང་།
ས་བཅུ་པའི་བར་དུ་[^2222K]ཡོངས་སུ་རྫོགས་པར་བྱེད་པ་དང་།
བྱང་ཆུབ་སེམས་དཔའི་སྐྱེན་(སྐྱོན་)མེད་པ་དང་།
མངོན་པར་ཤེས་པ་མངོན་པར་སྒྲུབ་པ་[^2223K]དང་།
མངོན་པར་ཤེས་པ་དེ་དག་གིས་རྣམ་པར་རྩེ་[^2224K]ཞིང་འཇིག་རྟེན་གྱི་ཁམས་སྣང་བར་བྱེད་པ་དང་།
སེམས་ཅན་རྣམས་[^2225K]ཡོངས་སུ་སྨིན་པར་བྱེད་པ་དང་།
སངས་རྒྱས་ཀྱི་ཞིང་ཡོངས་སུ་དག་པར་བྱེད་པ་དང་།
ཡན་ལག་དང་ཉིང་ལག་ཡོངས་སུ་གཏོང་བ་དང་།
སྤྱད་པར་དཀའ་བའི་སྤྱད་པ་སྤྱོད་པ་དང་།
དེ་བཞིན་གཤེགས་པའི་སྟོབས་རྣམས་ཡོངས་སུ་སྒྲུབ་པ་དང་།
མི་འཇིགས་པ་རྣམས་དང་།
སོ་སོ་ཡང་དག་པར་རིག་པ་རྣམས་དང་།
སངས་རྒྱས་ཀྱི་ཆོས་མ་འདྲེས་པ་རྣམས་[^2226K]ཡོངས་སུ་སྒྲུབ་པ་དང་།
སྙིང་རྗེ་ཆེན་པོ་ཡོངས་སུ་སྒྲུབ་པ་དེ་དག་བསྟན་ཏམ།
སངས་རྒྱས་ཀྱི་སྐུ་ཡན་ལག་དང་ཉིང་ལག་ཐམས་ཅད་ཡོངས་སུ་རྫོགས་པར་བསྟན་ན།
དེ་ལ་སེམས་ཅན་བྱིས་པའི་ངང་ཚུལ་ཅན་དག་འདི་སྙམ་དུ་སེམས་ཏེ།
ཀྱེ་མ་མི་འདིས་ལེགས་པར་བསླབས་པ་[^2227K]ངོ་མཚར་ཆེའོ།
།རེ་མཛེས་དག་བྱེད།
དེ་ལྟར་སྐྱེ་བོ་དགའ་བར་བྱེད་ཅིང་།
གཟུགས་ཀྱི་བྱེ་བྲག་སྣ་ཚོགས་འདི་ལྟ་སྟེ།
གླང་པོའི་གཟུགས་དང་།
རྟའི་གཟུགས་དང་།
སངས་རྒྱས་ཀྱི་སྐུ་ཡན་ལག་དང་།
ཉིང་ལག་ཐམས་ཅད་ཡོངས་སུ་རྫོགས་པའི་བར་དུ་[^2228K]སྟོན་པ་ནི་ངོ་མཚར་ཆེའོ་ཞེས་ངོ་མཚར་ཆེར་འཛིན་ཏོ།
།དེ་ལ་སྐྱེས་བུ་མཁས་ཤིང་གསལ་བ་ཡིད་རྣོ་བ་དང་ལྡན་པ་སྤྱོད་པ་དམ་པ་དང་ལྡན་པ་རྣམས་ནི་འདི་སྙམ་སྟེ།
འདི་ལ་ཆོས་གང་ཡང་དམིགས་སུ་མེད་ན་མི་འདི་དེ་ལྟར་མེད་པའི་ཆོས་ཀྱིས་[^2229K]སྐྱེ་བོ་མང་པོ་འདི་དག་དགའ་བར་བྱེད་པ་ནི་ངོ་མཚར་རྨད་དུ་བྱུང་བའི་ཆོས་སོ་སྙམ་སྟེ།
སེམས་ཅན་དེ་དག་ནི་དངོས་པོ་མེད་པ་ལ་དངོས་པོར་འདུ་ཤེས་པའོ་ཞེས་བྱ་བར་དེ་དག་གིས་ཤེས་པར་འབྱུང་ངོ་།
།རབ་འབྱོར་དེ་བཞིན་དུ་བྱང་ཆུབ་སེམས་དཔའ་སེམས་དཔའ་ཆེན་པོ་ཡང་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་[^2230K]ཚེ།
ཆོས་ཀྱི་དབྱིངས་སུ་མ་གཏོགས་པའི་ཆོས་གང་ཡང་མི་[^2231K]མཐོང་སྟེ།
ཐབས་མཁས་པས་སེམས་ཅན་རྣམས་ཡོངས་སུ་སྨིན་པར་བྱེད་ཀྱང་།
སེམས་ཅན་མི་དམིགས་སེམས་ཅན་དུ་གདགས་པ་ཡང་མི་དམིགས་ཏེ་ཞེས་བྱ་བ་ནི་སེམས་ཅན་རྣམས་དོན་ཇི་ལྟ་བ་བཞིན་དུ་འགོད་པའི་ཕྲིན་ལས་ཡིན་ནོ།།
།།དེ་བདག་ཀྱང་སྦྱིན་པ་གཏོང་བ་ཡིན།
གཞན་ཡང་སྦྱིན་པ་ལ་ཡང་དག་པར་བསྐུལ་བ་ཡིན།
སྦྱིན་པའི་ལེགས་པ་བརྗོད་པ་ཡིན།
སེམས་ཅན་གང་སྦྱིན་པ་གཏོང་བ་དེ་དག་གི་ལེགས་པ་བརྗོད་ཅིང་མཐུན་པས་དགའ་བར་བྱེད་པ་ཡིན།
བདག་ཀྱང་ཚུལ་ཁྲིམས་སྲུང་བ་[^2232K]ཡིན།
གཞན་ཡང་ཚུལ་ཁྲིམས་[^2233K]ལ་ཡང་དག་པར་བསྐུལ་བ་ཡིན།
ཚུལ་ཁྲིམས་ཀྱི་ལེགས་པ་བརྗོད་པ་ཡིན།
སེམས་ཅན་གཞན་[^2234K]གང་ཚུལ་ཁྲིམས་སྲུང་བ་[^2235K]དེ་དག་གི་ལེགས་པ་བརྗོད་ཅིང་མཐུན་པས་དགའ་བར་སྤྱོད་པ་ཡིན།
བདག་ཀྱང་བཟོད་པ་སྒོམ་པ་ཡིན།
གཞན་ཡང་བཟོད་པ་སྒོམ་པ་ལ་ཡང་དག་པར་བསྐུལ་བ་ཡིན།
བཟོད་པའི་ལེགས་པ་བརྗོད་པ་ཡིན།
སེམས་ཅན་གཞན་གང་བཟོད་པ་སྒོམ་པ་དེ་དག་གི་ལེགས་པ་བརྗོད་ཅིང་མཐུན་པས་དགའ་བར་སྤྱོད་པ་ཡིན།
བདག་ཀྱང་བརྩོན་འགྲུས་རྩོམ་པ་ཡིན།
གཞན་ཡང་བརྩོན་འགྲུས་རྩོམ་པ་ལ་ཡང་དག་པར་བསྐུལ་བ་ཡིན།
བརྩོན་འགྲུས་ཀྱི་ལེགས་པ་བརྗོད་པ་ཡིན།
སེམས་ཅན་གཞན་གང་བརྩོན་འགྲུས་རྩོམ་པ་དེ་དག་གི་ལེགས་པ་བརྗོད་ཅིང་མཐུན་པས་དགའ་བར་སྤྱོད་པ་ཡིན།
བདག་ཀྱང་ཏིང་ངེ་འཛིན་ལ་སྙོམས་པར་འཇུག་པ་ཡིན།
གཞན་ཡང་ཏིང་ངེ་འཛིན་ལ་ཡང་དག་པར་བསྐུལ་བ་ཡིན།
ཏིང་ངེ་འཛིན་གྱི་ལེགས་པ་བརྗོད་པ་ཡིན།
སེམས་ཅན་གཞན་གང་གིས་ཏིང་ངེ་འཛིན་ལ་སྙོམས་པར་འཇུག་པ་དེ་དག་གི་ལེགས་པ་བརྗོད་ཅིང་མཐུན་པས་[^2236K]དགའ་བར་སྤྱོད་པ་ཡིན།
བདག་ཀྱང་ཤེས་རབ་སྒོམ་པ་ཡིན།
གཞན་ཡང་ཤེས་རབ་སྒོམ་པ་ལ་ཡང་དག་པར་བསྐུལ་བ་ཡིན།
ཤེས་རབ་ཀྱི་ལེགས་པ་བརྗོད་པ་ཡིན།
སེམས་ཅན་གཞན་གང་ཤེས་རབ་སྒོམ་པ་དེ་དག་གི་ལེགས་པ་བརྗོད་ཅིང་མཐུན་པས་དགའ་བར་སྤྱོད་པ་ཡིན་ཞེས་བྱ་བ་ནི་ཕ་རོལ་ཏུ་ཕྱིན་པ་དྲུག་ལ་འགོད་པའི་ཕྲིན་ལས་ཡིན་ནོ།།
།།བམ་པོ་དྲུག་ཅུ་དགུ་པ།
བདག་ཀྱང་དགེ་བ་བཅུའི་ལས་ཀྱི་ལམ་ཡང་[^2237K]ཡང་དག་པར་འཛིན་པ་ཡིན།
གཞན་ཡང་དགེ་བ་བཅུའི་ལས་ཀྱི་ལམ་ལ་ཡང་དག་པར་བསྐུལ་བ་ཡིན།
དགེ་བ་བཅུའི་ལས་ཀྱི་ལམ་གྱི་ལེགས་པ་བརྗོད་པ་ཡིན།
སེམས་ཅན་གཞན་ཡང་དགེ་བ་བཅུའི་ལས་ཀྱི་ལམ་ཡང་དག་པར་འཛིན་པ་དེ་དག་གི་ལེགས་པ་བརྗོད་[^2238K]ཅིང་མཐུན་པས་དགའ་བར་སྤྱོད་པ་ཡིན།
བདག་ཀྱང་བསླབ་པའི་གནས་ལྔ་ཡང་དག་པར་འཛིན་པ་ཡིན།
གཞན་ཡང་བསླབ་པའི་གནས་ལྔ་ལ་[^2239K]ཡང་དག་པར་བསྐུལ་བ་ཡིན།
བསླབ་པའི་གནས་ལྔའི་ལེགས་པ་བརྗོད་པ་ཡིན།
སེམས་ཅན་གཞན་གང་བསླབ་པའི་གནས་ལྔ་ཡང་དག་པར་འཛིན་པ་དེ་དག་གི་ལེགས་པ་བརྗོད་ཅིང་མཐུན་པས་དགའ་བར་སྤྱད་པ་[^2240K]ཡིན།
བདག་ཀྱང་ཡན་ལག་བརྒྱད་དང་ལྡན་པའི་གསོ་སྦྱོང་ལ་ཉེ་བར་གནས་པ་ཡིན།
གཞན་ཡང་ཡན་ལག་བརྒྱད་དང་ལྡན་པའི་གསོ་སྦྱོང་ལ་ཡང་དག་པར་བསྐུལ་བ་ཡིན།
ཡན་ལག་བརྒྱད་དང་ལྡན་པའི་གསོ་སྦྱོང་གི་ལེགས་པ་བརྗོད་པ་ཡིན།
སེམས་ཅན་གཞན་གང་ཡན་ལག་བརྒྱད་དང་ལྡན་པའི་གསོ་སྦྱོང་ལ་ཉེ་བར་གནས་པ་དེ་དག་གི་ལེགས་པ་བརྗོད་ཅིང་མཐུན་པས་དགའ་བར་སྤྱོད་པ་ཡིན།
བདག་ཀྱང་བསམ་གཏན་དང་པོ་ལ་སྙོམས་པར་འཇུག་པ་ཡིན།
གཞན་ཡང་བསམ་གཏན་དང་པོ་ལ་ཡང་དག་པར་བསྐུལ་བ་ཡིན།
བསམ་གཏན་དང་པོའི་ལེགས་པ་བརྗོད་པ་ཡིན།
སེམས་ཅན་གཞན་གང་བསམ་གཏན་དང་པོ་ལ་སྙོམས་པར་འཇུག་པ་དེ་དག་གི་ལེགས་པ་བརྗོད་ཅིང་མཐུན་པས་དགའ་བར་སྤྱོད་པ་ཡིན།
བདག་ཀྱང་བསམ་གཏན་གཉིས་པ་དང་།
བསམ་གཏན་གསུམ་པ་དང་།
བསམ་གཏན་བཞི་པ་ལ་སྙོམས་པར་འཇུག་པ་ཡིན།
གཞན་ཡང་བསམ་གཏན་བཞི་པ་ལ་ཡང་དག་པར་བསྐུལ་བ་ཡིན།
བསམ་གཏན་བཞི་པའི་ལེགས་པ་བརྗོད་པ་ཡིན།
སེམས་ཅན་གཞན་གང་བསམ་གཏན་བཞི་པ་ལ་[^2241K]སྙོམས་པར་འཇུག་པ་དེ་དག་གི་ལེགས་པ་བརྗོད་ཅིང་མཐུན་པས་དགའ་བར་སྤྱོད་པ་ཡིན།
བདག་ཀྱང་བྱམས་པ་དང་།
སྙིང་རྗེ་དང་།
དགའ་བ་དང་།
བཏང་སྙོམས་ལ་སྙོམས་པར་འཇུག་པ་ཡིན།
གཞན་ཡང་བཏང་སྙོམས་ལ་ཡང་དག་པར་བསྐུལ་བ་ཡིན།
བཏང་སྙོམས་ཀྱི་ལེགས་པ་བརྗོད་པ་ཡིན།
སེམས་ཅན་གཞན་གང་བཏང་སྙོམས་ལ་སྙོམས་པར་འཇུག་པ་དེ་དག་གི་ལེགས་པ་བརྗོད་ཅིང་མཐུན་པས་དགའ་བར་སྤྱོད་པ་ཡིན།
བདག་ཀྱང་ནམ་མཁའ་མཐའ་ཡས་སྐྱེ་མཆེད་དང་།
རྣམ་ཤེས་མཐའ་ཡས་སྐྱེ་མཆེད་དང་།
ཅུང་ཟད་མེད་པའི་སྐྱེ་མཆེད་དང་།
འདུ་ཤེས་མེད་འདུ་ཤེས་མེད་མིན་སྐྱེ་མཆེད་ལ་སྙོམས་པར་འཇུག་པ་ཡིན།
གཞན་ཡང་འདུ་ཤེས་མེད་འདུ་ཤེས་མེད་མིན་སྐྱེ་མཆེད་ལ་ཡང་དག་པར་བསྐུལ་བ་ཡིན།
འདུ་ཤེས་མེད་འདུ་ཤེས་མེད་མིན་སྐྱེ་མཆེད་ཀྱི་ལེགས་པ་བརྗོད་པ་ཡིན།
སེམས་ཅན་གཞན་གང་འདུ་ཤེས་མེད་འདུ་ཤེས་མེད་མིན་སྐྱེ་མཆེད་ལ་སྙོམས་པར་འཇུག་པ་དེ་དག་གི་[^2242K]ལེགས་པ་བརྗོད་ཅིང་མཐུན་པས་དགའ་བར་སྤྱོད་པ་ཡིན།
བདག་ཀྱང་བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་སྒོམ་པ་ཡིན།
གཞན་ཡང་བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་ལ་ཡང་དག་པར་བསྐུལ་བ་ཡིན།
བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་གྱི་ལེགས་པ་བརྗོད་པ་ཡིན།
སེམས་ཅན་གཞན་གང་བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་སྒོམ་པ་དེ་དག་གི་ལེགས་པ་བརྗོད་ཅིང་མཐུན་པས་དགའ་བར་སྤྱོད་པ་ཡིན།
བདག་ཀྱང་རྣམ་པར་ཐར་པའི་སྒོ་གསུམ་དང་།
རྣམ་པར་ཐར་པ་བརྒྱད་དང་།
མཐར་གྱིས་གནས་པའི་སྙོམས་པར་འཇུག་པ་དགུ་དང་།
མངོན་པར་ཤེས་པ་ལྔ་དང་།
ཏིང་ངེ་འཛིན་རྣམས་དང་།
གཟུངས་ཀྱི་སྒོ་རྣམས་སྒོམ་པ་ཡིན།
གཞན་ཡང་གཟུངས་ཀྱི་སྒོ་ལ་ཡང་དག་པར་བསྐུལ་བ་ཡིན།
གཟུངས་ཀྱི་སྒོ་རྣམས་ཀྱི་ལེགས་པ་བརྗོད་པ་ཡིན།
སེམས་ཅན་གཞན་གང་གཟུངས་ཀྱི་སྒོ་རྣམས་སྒོམ་པ་དེ་དག་གི་ལེགས་པ་བརྗོད་ཅིང་མཐུན་པས་དགའ་བར་སྤྱོད་པ་ཡིན།
བདག་ཀྱང་དེ་བཞིན་གཤེགས་པའི་སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་སྒོམ་པ་ཡིན།
གཞན་ཡང་སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་ལ་ཡང་དག་པར་བསྐུལ་བ་ཡིན།
སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་ཀྱི་ལེགས་པ་བརྗོད་པ་ཡིན།[^2243K]སེམས་ཅན་གཞན་གང་སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་སྒོམ་པ་དེ་དག་གི་ལེགས་པ་བརྗོད་ཅིང་མཐུན་པས་དགའ་བར་སྤྱོད་པ་ཡིན།
བདག་ཀྱང་སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་དང་།
དཔེ་བྱད་བཟང་པོ་བརྒྱད་ཅུ་སྒྲུབ་པ་ཡིན།
གཞན་ཡང་སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་དང་།
དཔེ་བྱད་བཟང་པོ་བརྒྱད་ཅུ་ལ་ཡང་དག་པར་བསྐུལ་བ་ཡིན།
སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་དང་།
དཔེ་བྱད་བཟང་པོ་བརྒྱད་ཅུའི་ལེགས་པ་བརྗོད་པ་ཡིན།
སེམས་ཅན་གཞན་གང་སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་དང་།
དཔེ་བྱད་བཟང་པོ་བརྒྱད་ཅུ་སྒྲུབ་པ་དེ་དག་གི་ལེགས་པ་བརྗོད་ཅིང་མཐུན་པས་[^2244K]དགའ་བར་སྤྱོད་པ་ཡིན་ཞེས་བྱ་བ་ནི་སངས་རྒྱས་ཀྱི་ལམ་ལ་འགོད་པའི་ཕྲིན་ལས་ཡིན་ནོ།།
།།རབ་འབྱོར་གལ་ཏེ་ཆོས་ཀྱི་དབྱིངས་སྔོན་ཇི་ལྟ་བར་ཕྱིས་ཀྱང་དེ་བཞིན་མ་ཡིན[^2245K]།
བར་དུ་ཡང་དེ་བཞིན་དུ་མ་ཡིན་དུ་ཟིན་ན་ནི་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
ཐབས་མཁས་པས་སེམས་ཅན་རྣམས་ལ་ཆོས་ཀྱི་དབྱིངས་སྟོན་པར་མི་འགྱུར།
སེམས་ཅན་རྣམས་ཡོངས་སུ་སྨིན་པར་བྱེད་པར་མི་འགྱུར།
སངས་རྒྱས་ཀྱི་ཞིང་ཡོངས་སུ་དག་པར་བྱེད་པར་མི་འགྱུར་ཏེ།
རབ་འབྱོར་ཆོས་ཀྱི་དབྱིངས་དེ་སྔོན་ཇི་ལྟ་བར་ཕྱིས་ཀྱང་དེ་བཞིན།
བར་དུ་ཡང་དེ་བཞིན་དུ་བས།
དེའི་ཕྱིར་བྱང་ཆུབ་སེམས་དཔའ་སེམས་དཔའ་ཆེན་པོ་ཡང་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
ཐབས་མཁས་པས་སེམས་ཅན་རྣམས་ལ་ཆོས་ཀྱི་དབྱིངས་སྟོན་ཏོ།
།སེམས་ཅན་རྣམས་ཀྱི་དོན་དུ་བྱང་ཆུབ་སེམས་དཔའི་སྤྱོད་པ་[^2246K]སྤྱོད་དོ།
།སེམས་ཅན་རྣམས་ཡོངས་སུ་སྨིན་པར་བྱེད་དོ།
།སངས་རྒྱས་ཀྱི་ཞིང་ཡོངས་སུ་དག་པར་བྱེད་དོ།
།དེ་ནས་ཚེ་དང་ལྡན་པ་རབ་འབྱོར་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ།
།བཅོམ་ལྡན་འདས་དེ་ལྟར་གལ་ཏེ་སེམས་ཅན་ཡང་[^2247K]ཤིན་ཏུ་དམིགས་སུ་མ་མཆིས་ལ།
སེམས་ཅན་དུ་དམིགས་པ་ཡང་མ་མཆིས་ན།
སུའི་དོན་དུ་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་[^2248K]སྒོམ་པ་ལགས།
དེ་སྐད་ཅེས་གསོལ་པ་དང་།
བཅོམ་ལྡན་འདས་ཀྱིས་ཚེ་དང་ལྡན་པ་རབ་འབྱོར་ལ་འདི་སྐད་ཅེས་བཀའ་སྩལ་ཏོ།
།རབ་འབྱོར་བྱང་ཆུབ་སེམས་དཔའ་སེམས་དཔའ་ཆེན་པོ་ནི་ཡང་དག་པའི་མཐའ་ཚད་མར་བྱས་ཤིང་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྒོམ་[^2249K]སྟེ།
རབ་འབྱོར་གལ་ཏེ་ཡང་དག་པའི་མཐའ་ཡང་གཞན་ལ།
སེམས་ཅན་གྱི་མཐའ་ཡང་གཞན་ཞིག་ཡིན་ན་ནི་བྱང་ཆུབ་སེམས་དཔའ་སེམས་དཔའ་ཆེན་པོ་ཡང་ཤེས་རབ་ཀྱི་ཕ་རོལ་ཏུ་ཕྱིན་པ་ལ་བསྒོམ་པར་[^2250K]མི་འགྱུར་ཏེ།
རབ་འབྱོར་ཡང་དག་པའི་མཐའ་ཡང་གཞན་མ་ཡིན།
སེམས་ཅན་གྱི་མཐའ་ཡང་གཞན་མ་ཡིན་པས།
དེའི་ཕྱིར་བྱང་ཆུབ་སེམས་དཔའ་སེམས་དཔའ་ཆེན་པོ་ཡང་སེམས་ཅན་རྣམས་ཀྱི་དོན་དུ་ཤེས་རབ་ཀྱི་ཕ་རོལ་ཏུ་ཕྱིན་པ་སྒོམ་[^2251K]སྟེ།
ཤེས་རབ་ཀྱི་ཕ་རོལ་ཏུ་ཕྱིན་པ་སྒོམ་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ཡང་དག་པའི་མཐའ་རྣམ་པར་འཁྲུགས་པ་[^2252K]མེད་པར་སེམས་ཅན་རྣམས་ཡང་དག་པའི་མཐའ་ལ་འགོད་དོ།
།གསོལ་པ།
བཅོམ་ལྡན་འདས་གལ་ཏེ་དེ་ལྟར་ཡང་དག་པའི་མཐའ་ཡང་གཞན་མ་ལགས།
སེམས་ཅན་གྱི་མཐའ་ཡང་གཞན་མ་ལགས་ན།
ཡང་དག་པའི་མཐའ་ཡང་དག་པའི་མཐའ་ལ་གནས་པར་འགྱུར་རམ།
བཅོམ་ལྡན་འདས་གལ་ཏེ་ཡང་དག་པའི་མཐའ་ཡང་དག་པའི་མཐའ་ལ་གནས་པར་འགྱུར་ན་ནི་དེས་རང་བཞིན་རང་བཞིན་ལ་གནས་པར་འགྱུར་ཏེ།
བཅོམ་ལྡན་འདས་རང་བཞིན་ལ་རང་བཞིན་གནས་པ་མ་མཆིས་ན།
བཅོམ་ལྡན་འདས་ཇི་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
སེམས་ཅན་རྣམས་ཡང་དག་པའི་མཐའ་ལ་འགོད་པ་ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་ཡང་དག་པའི་མཐའ་ལ་ཡང་དག་པའི་མཐའ་གནས་པར་འགྱུར་བ་ཡང་མེད།
རང་བཞིན་ལ་རང་བཞིན་གནས་པར་འགྱུར་བ་ཡང་[^2253K]མེད་ན།
འོན་ཏེ་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
ཐབས་མཁས་པས་སེམས་ཅན་གྱི་མཐའ་ཡང་དག་པའི་མཐའ་ལ་འགོད་དེ[^2254K]།
ཡང་དག་པའི་མཐའ་རྣམ་པར་འཁྲུག་པར་མི་བྱེད་དོ།
།དེ་ཅིའི་ཕྱིར་ཞེ་ན་སེམས་ཅན་གྱི་མཐའ་ཡང་གཞན་མ་ཡིན།
ཡང་དག་པའི་མཐའ་ཡང་གཞན་མ་ཡིན་ཏེ།
དེ་ལྟར་ན་སེམས་ཅན་གྱི་མཐའ་དང་།
ཡང་དག་པའི་མཐའ་དེ་ལ་གཉིས་སུ་མེད་དེ་གཉིས་སུ་བྱར་མེད་དོ།
།གསོལ་པ།
བཅོམ་ལྡན་འདས་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
ཐབས་མཁས་པ་དང་ལྡན་པས་སེམས་ཅན་རྣམས་ཡང་དག་པའི་མཐའ་ལ་འགོད་ཀྱང་ཡང་དག་པའི་མཐའ་རྣམ་པར་འཁྲུག་པར་མི་བགྱིད་པ་དེ་ལྟ་བུའི་ཐབས་གང་ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
སེམས་དང་པོ་བསྐྱེད་པ་ནས་ཉེ་བར་བཟུང་སྟེ།
སེམས་ཅན་རྣམས་སྦྱིན་པ་ལ་རབ་ཏུ་འགོད་དོ།
།སྦྱིན་པ་ལ་རབ་ཏུ་བཀོད་[^2255K]ནས།
སྦྱིན་པ་དེའི་ཐོག་མའི་མཐའ་དང་།
ཐ་མའི་[^2256K]མཐའ་དང་དབུས་སྟོན་ཏེ།
ཇི་ལྟར་སྦྱིན་པ་དེའི་ཐོག་མའི་མཐའ་ཡང་སྟོང་།
ཐ་མའི་[^2257K]མཐའ་ཡང་སྟོང་།
དབུས་ཀྱང་སྟོང་པ་དེ་ལྟར་སྦྱིན་པའི་འབྲས་བུ་ཡང་སྟོང་།
སྦྱིན་བདག་ཀྱང་སྟོང་།
ལེན་པ་ཡང་སྟོང་པར་སྟོན་ཞིང་།
རིགས་ཀྱི་བུ་དེ་ལྟར་ཡང་དག་པའི་མཐའ་ལ་དོན་དེ་དག་མེད་ཀྱིས[^2258K]།
སྦྱིན་པ་ཡང་གཞན་ལ་སྦྱིན་པའི་འབྲས་བུ་ཡང་གཞན་ནོ་སྙམ་དུ་མ་སེམས་ཤིག
།སྦྱིན་བདག་ཀྱང་གཞན་ལ།
ལེན་པ་ཡང་གཞན་ནོ་སྙམ་དུ་མ་སེམས་ཤིག
།རིགས་ཀྱི་བུ་ཁྱོད་ནམ་སྦྱིན་པ་ཡང་གཞན་ལ་སྦྱིན་པའི་འབྲས་བུ་ཡང་གཞན་ནོ་སྙམ་དུ་མི་སེམས[^2259K]།
སྦྱིན་བདག་ཀྱང་གཞན་ལ་ལེན་པ་ཡང་གཞན་ནོ་སྙམ་དུ་མི་སེམས་པ་དེའི་ཚེ།
ཁྱོད་ཀྱི་སྦྱིན་པ་འདི་བདུད་རྩི་དང་བདུད་རྩིའི་འབྲས་བུ་དང་མཐར་བདུད་རྩིར་འགྱུར་ཏེ།
སྦྱིན་པ་འདིས་[^2260K]གཟུགས་ཡོངས་སུ་མ་འཛིན་ཅིང[^2261K]།
།ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་ཡོངས་སུ་མ་འཛིན་ཅིག
།དེ་ཅིའི་ཕྱིར་ཞེ་ན།
འདི་ལྟར་ཁྱོད་ཀྱིས་སྦྱིན་པ་འདི་ནི་སྦྱིན་པས་སྟོང་ངོ་།
།དེའི་འབྲས་བུ་ཡང་འབྲས་བུས་སྟོང་ངོ་།
།སྦྱིན་བདག་ཀྱང་སྦྱིན་བདག་གིས་སྟོང་ངོ་།
།ལེན་པ་ཡང་ལེན་པས་སྟོང་སྟེ།
སྟོང་པ་ཉིད་ལ་ནི་སྦྱིན་པ་མི་དམིགས།
སྦྱིན་པའི་འབྲས་བུ་དང་།
སྦྱིན་བདག་དང་ལེན་པ་མི་དམིགས་སོ།
།དེ་ཅིའི་ཕྱིར་ཞེ་ན།
འདི་ལྟར་ཆོས་དེ་དག་ནི་ངོ་བོ་ཉིད་ཀྱིས་ཤིན་ཏུ་སྟོང་ངོ་ཞེས་བརྗོད་དོ།
།གཞན་ཡང་རབ་འབྱོར་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
ཐབས་མཁས་པས་སེམས་ཅན་རྣམས་ཚུལ་ཁྲིམས་ལ་འགོད་དེ།
ཚུར་རིགས་ཀྱི་བུ་སྲོག་གཅོད་པ་སྤོངས་ལ་སྲོག་གཅོད་པ་ལས་ཕྱིར་ལྡོག་པར་གྱིས་ཤིག
།མ་སྦྱིན་པར་[^2262K]ལེན་པ་དང་འདོད་པས་ལོག་པར་གཡེམ་པ་དང་།
བརྫུན་དུ་སྨྲ་བ་དང་།
ཕྲ་མ་དང་།
ཞེ་གཅོད་པ་དང་།
ཚིག་འཁྱལ་པ་[^2263K]དང་།
ཆགས་སེམས་དང་།
གནོད་སེམས་དང་།
ལོག་པར་ལྟ་བ་སྤོངས་ལ།
ལོག་པར་ལྟ་བ་ལས་ཕྱིར་ལྡོག་པར་གྱིས་ཤིག
།རིགས་ཀྱི་བུ་ཆོས་དེ་དག་ལ་ཇི་ལྟར་ཡོངས་སུ་བརྟགས་པ་དེ་ལྟ་བུའི་རང་བཞིན་གང་ཡང་མེད་ཀྱིས།
རིགས་ཀྱི་བུ་སོམས་དང་།
གང་གིས་སྲོག་གཅད་པར་བྱ་བའི་སྲོག་ཆགས་དང་།
གང་གིས་སྲོག་གཅོད་པར་བྱེད་པ་དེ་ལྟ་བུའི་ཆོས་ཀྱང་གང་ཞིག་ཡིན།
གང་མ་བྱིན་པར་ལེན་པ་དང་།
འདོད་པས་ལོག་པར་གཡེམ་པ་དང་།
བརྫུན་དུ་སྨྲ་བ་དང་།
ཕྲ་མ་དང་།
ཞེ་གཅོད་པའི་ཚིག་དང་།
ཚིག་འཁྱལ་པ་[^2264K]དང་།
ཆགས་སེམས་དང་།
གནོད་སེམས་དང་།
གང་ལོག་པར་ལྟ་བ་དང་།
གང་གིས་ལོག་པར་ལྟ་བར་བརྟོགས་པ་[^2265K]དང་།
གང་གིས་ལོག་པར་ལྟ་བར་[^2266K]མཐོང་བ་དེ་ལྟ་བུའི་ཆོས་ཀྱང་གང་ཞིག་ཡིན་ཞེས་སྟོན་ཞིང་ཚུལ་ཁྲིམས་ལ་འགོད་དེ།
རབ་འབྱོར་བྱང་ཆུབ་སེམས་དཔའ་སེམས་དཔའ་ཆེན་པོ་ཐབས་མཁས་པ་དེ་ལྟ་བུ་དང་ལྡན་པས་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
སེམས་ཅན་རྣམས་[^2267K]ཡོངས་སུ་སྨིན་པར་བྱེད་དོ།
།དེ་ལ་སྦྱིན་པ་དང་ཚུལ་ཁྲིམས་ཀྱི་འབྲས་བུ་བསྟན་ཏེ།
སྦྱིན་པའི་འབྲས་བུ་དང་།
ཚུལ་ཁྲིམས་ཀྱི་འབྲས་བུ་དེ་ཡང་ངོ་བོ་ཉིད་ཀྱིས་སྟོང་པར་བསྟན་པས་རིགས་ཀྱི་བུ་དེས་སྦྱིན་པ་དང་ཚུལ་ཁྲིམས་ཀྱི་འབྲས་བུ་ངོ་བོ་ཉིད་[^2268K]སྟོང་པར་རིག་ནས་དེ་ལ་མངོན་པར་ཞེན་པར་མི་བྱེད་དོ།
།མངོན་པར་ཞེན་པ་མེད་པས་འཁྲུག་པར་མི་འགྱུར་ཞིང་ཤེས་རབ་བསྐྱེད་དོ།
།ཤེས་རབ་དེས་ཀྱང་བག་ལ་ཉལ་བ་དང་།
ཀུན་ནས་ལྡང་བ་ཐམས་ཅད་བཅད་ནས་ཕུང་པོ་མ་ལུས་པའི་མྱ་ངན་ལས་འདས་པའི་དབྱིངས་སུ་ཡོངས་སུ་མྱ་ངན་ལས་འདའ་སྟེ།
དེ་ཡང་འཇིག་རྟེན་གྱི་ཐ་སྙད་ཀྱི་དོན་དམ་པར་ནི་མ་ཡིན་ནོ།
།དེ་ཅིའི་ཕྱིར་ཞེ་ན།
སྟོང་པ་ཉིད་ལ་གང་ཡོངས་སུ་མྱ་ངན་ལས་འདའ་བའམ།
ཡོངས་སུ་མྱ་ངན་ལས་འདས་པ་ཞེས་བྱ་བ་དེ་ལྟ་བུའི་ཆོས་གང་ཡང་མི་དམིགས་ཏེ།
དེའི་མྱ་ངན་ལས་འདས་པ་ཞེས་བྱ་བ་ནི།
འདི་ལྟ་འདི་ལྟ་སྟེ།
མཐའ་[^2269K]ལས་འདས་པ་སྟོང་པ་ཉིད་དོ།
།རབ་འབྱོར་གཞན་ཡང་[^2270K]བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
སེམས་ཅན་ཕན་ཚུན་གནོད་པར་སེམས་ཤིང་འཁྲུག་པར་འགྱུར་བ་དང་ལྡན་པ་དག་མཐོང་ན་འདི་སྙམ་དུ་འདེམས་[^2271K]ཤིང་སྟོན་ཏེ།
རིགས་ཀྱི་བུ་བཟོད་པ་སྒྲུབས་ཤིག
།བཟོད་པ་སྒོམས་ཤིག
།དེས་པ་དང་སེམས་ཞི་བ་དང་ནང་དུ་སེམས་པའི་ངང་ཚུལ་དུ་གྱིས་ཤིག
།གང་གནོད་པ་བྱེད་པ་དང་།
གང་གིས་གནོད་པར་བྱ་བ་དང་།
གང་ལ་གནོད་པར་བྱ་བའི་ཆོས་དེ་དག་ནི་ཐམས་ཅད་ཀྱང་རང་བཞིན་གྱིས་སྟོང་པ་ཡིན་གྱིས།
རིགས་ཀྱི་བུ་གནོད་པར་བྱེད་པ་ནི་སུ་ཡོད།
གནོད་པར་ནི་སུ་ལ་བྱ།
ཅིས་ནི་གནོད་པར་བྱ།
སེམས་དང་ཆོས་དེ་དག་ཐམས་ཅད་ནི་རང་བཞིན་གྱིས་སྟོང་པ་སྟེ།
རང་བཞིན་གྱིས་སྟོང་པ་གང་ཡིན་པ་དེ་ནི་ནམ་ཡང་མི་སྟོང་པར་མི་འགྱུར་ཏེ།
དེ་ནི་དེ་བཞིན་གཤེགས་པ་རྣམས་ཀྱིས་མ་མཛད་དོ།
།བྱང་ཆུབ་སེམས་དཔའ་དང་།
རང་སངས་རྒྱས་དང་།
ཉན་ཐོས་རྣམས་ཀྱིས་མ་བྱས་སོ།
།ལྷ་དང་།
ཀླུ་དང་།
གནོད་སྦྱིན་དང་།
དྲི་ཟ་དང་།
ལྷ་མ་ཡིན་དང་།
ནམ་མཁའ་ལྡིང་དང་།
མིའམ་ཅི་དང་།
ལྟོ་འཕྱེ་ཆེན་པོ་རྣམས་ཀྱིས་མ་བྱས་སོ།
།རྒྱལ་ཆེན་བཞིའི་རིས་ཀྱི་ལྷ་རྣམས་ཀྱིས་མ་བྱས་སོ།
།སུམ་ཅུ་རྩ་གསུམ་དང་།
འཐབ་བྲལ་དང་།
དགའ་ལྡན་དང་།
འཕྲུལ་དགའ་དང།
གཞན་འཕྲུལ་དབང་བྱེད་དང་།
ཚངས་པ་དང་།
དགེ་རྒྱས་དང་།
གནས་གཙང་མ་དང་།
ནམ་མཁའ་མཐའ་ཡས་སྐྱེ་མཆེད་དང་།
རྣམ་ཤེས་མཐའ་ཡས་སྐྱེ་མཆེད་དང་།
ཅུང་ཟད་མེད་པའི་སྐྱེ་མཆེད་དང་།
འདུ་ཤེས་མེད་འདུ་ཤེས་མེད་མིན་སྐྱེ་མཆེད་ཀྱི་[^2272K]ལྷ་རྣམས་ཀྱིས་མ་བྱས་ཏེ།
དེ་ནི་རྟག་པར་ཡང་རང་བཞིན་གྱིས་སྟོང་ངོ་།
།རང་བཞིན་གྱིས་སྟོང་པ་ནི་སུ་ལ་ཡང་གནོད་པར་མི་བྱེད་དོ་ཞེ་ན[^2273K]།
རབ་འབྱོར་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་ཅིང་སེམས་ཅན་རྣམས་ཐབས་མཁས་པས་རང་བཞིན་གྱིས་སྟོང་པ་ཉིད་དང་རྒྱུ་དང་འབྲས་བུ་ལ་སྦྱོར་ཏེ།
རང་བཞིན་གྱིས་སྟོང་པ་ཉིད་ལ་བཀོད་ཅིང་རིམ་གྱིས་[^2274K]བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡང་དག་པར་སྟོན་ཏོ།
།ཡང་དག་པར་བསྐུལ་ལོ།
།ཡང་དག་པར་གཟེངས་བསྟོད་དོ།
།ཡང་དག་པར་དགའ་བར་བྱེད་དོ།
།གཞོག་གོ།
།འདུལ་ལོ།
།རབ་ཏུ་འགོད་དོ།
།དེ་ཡང་འཇིག་རྟེན་གྱི་ཐ་སྙད་ཀྱི་དོན་དམ་པར་ནི་མ་ཡིན་ནོ།
།དེ་ཅིའི་ཕྱིར་ཞེ་ན།
རང་བཞིན་གྱིས་སྟོང་པ་ཉིད་ལ་གང་ཐོབ་པར་བྱེད་པ་དང་།
གང་གིས་ཐོབ་པར་བྱ་བ་དང་།
གང་ཐོབ་པར་བྱ་བ་གང་ཡང་མེད་དོ།
།རབ་འབྱོར་འདི་ནི་ཡང་དག་པའི་མཐའ་སྟོང་པ་ཉིད་དེ།
དེ་ལ་གནས་ཤིང་བྱང་ཆུབ་སེམས་དཔའ་སེམས་དཔའ་ཆེན་པོ་སེམས་ཅན་རྣམས་ཀྱི་དོན་དུ་གང་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་དེ།
དེ་ལ་སེམས་ཅན་དུ་དམིགས་པ་མེད་དོ།
།སེམས་ཅན་དུ་གདགས་པ་དམིགས་སུ་མེད་དོ།
།དེ་ཅིའི་ཕྱིར་ཞེ་ན།
འདི་ལྟར་ཆོས་ཐམས་ཅད་སེམས་ཅན་གྱིས་དབེན་པའོ།
།རབ་འབྱོར་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
ཐབས་མཁས་པས་སེམས་ཅན་ལེ་ལོ་ཅན་བརྩོན་འགྲུས་ཆུང་བ་དག་མཐོང་ན།
འདི་ལྟར་ལུས་དང་སེམས་ཀྱིས་[^2275K]བརྩོན་འགྲུས་ལ་ཡང་དག་པར་བསྐུལ་ཏེ།
རིགས་ཀྱི་བུ་དག་[^2276K]ངང་(རང་)བཞིན་གྱིས་སྟོང་པ་ཉིད་ལ་ནི་ཆོས་གང་ཡང་ཞུམ་ཞིང་ལེ་ལོར་འགྱུར་བའམ།
གང་ལ་ཞུམ་ཞིང་ལེ་ལོར་འགྱུར་བའམ།
གང་གིས་ཞུམ་ཞིང་ལེ་ལོར་འགྱུར་བའམ།
གང་ཞུམ་ཞིང་ལེ་ལོར་འགྱུར་བའི་ཆོས་གང་ཡང་མེད་དོ།
།ཆོས་དེ་དག་[^2277K]ཐམས་ཅད་ཀྱང་རང་བཞིན་གྱིས་[^2278K]སྟོང་པ་ཉིད་ལས་མི་འདའ་བ་ཡིན་གྱིས།
ལུས་དང་སེམས་ཀྱིས་[^2279K]བརྩོན་འགྲུས་བསྐྱེད་ལ།
ལེ་ལོ་བོར་ཏེ་དགེ་བའི་ཆོས་སྦྱིན་པའམ།
ཚུལ་ཁྲིམས་སམ།
བཟོད་པའམ།
བརྩོན་འགྲུས་སམ།
བསམ་གཏན་ནམ།
ཤེས་རབ་བམ།
ནང་སྟོང་པ་ཉིད་དམ།
དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་བར་རམ།
དྲན་པ་ཉེ་བར་གཞག་པ་རྣམས་སམ།
ཡང་དག་པར་སྤོང་བ་རྣམས་སམ།
རྫུ་འཕྲུལ་གྱི་རྐང་པ་རྣམས་སམ།
དབང་པོ་རྣམས་སམ།
སྟོབས་རྣམས་སམ།
བྱང་ཆུབ་ཀྱི་ཡན་ལག་རྣམས་སམ།
འཕགས་པའི་ལམ་ཡན་ལག་བརྒྱད་པའམ།
འཕགས་པའི་བདེན་པ་རྣམས་སམ།
བསམ་གཏན་རྣམས་སམ།
ཚད་མེད་པ་རྣམས་སམ།
གཟུགས་མེད་པའི་སྙོམས་པར་འཇུག་པ་རྣམས་སམ།
རྣམ་པར་ཐར་པ་རྣམས་སམ།
མཐར་གྱིས་གནས་པའི་སྙོམས་པར་འཇུག་པ་རྣམས་སམ།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་རྣམས་སམ།
ཏིང་ངེ་འཛིན་རྣམས་སམ།
གཟུངས་ཀྱི་སྒོ་རྣམས་སམ།
དེ་བཞིན་གཤེགས་པའི་སྟོབས་རྣམས་སམ།
མི་འཇིགས་པ་རྣམས་སམ།
སོ་སོ་ཡང་དག་པར་རིག་པ་རྣམས་སམ།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་དག་ལ་བརྩོན་པར་གྱིས་ཤིག
།རིགས་ཀྱི་བུ་དག་སྟོང་པ་ཉིད་ཀྱིས་[^2280K]ཆོས་དེ་དག་ཐམས་ཅད་སྒྲིབ་པ་མེད་པར་རྟོགས་ཤིག
།སྒྲིབ་པ་མེད་པའི་ཆོས་ལ་ཞུམ་པར་འགྱུར་བ་གང་ཡང་མེད་དོ་ཞེས་རབ་འབྱོར་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
ཐབས་མཁས་པས་སེམས་ཅན་རྣམས་ལ་རང་བཞིན་གྱིས་སྟོང་པ་ཉིད་ཀྱིས་[^2281K]སྟོང་པ་ཉིད་ཡང་དག་པར་སྟོན་ཏོ།
།ཡང་དག་པར་བསྐུལ་ལོ།
།ཡང་དག་པར་གཟེངས་བསྟོད་དོ།
།ཡང་དག་པར་དགའ་བར་བྱེད་དོ།
།གཞོག་གོ
།འདུལ་ལོ།
།རབ་ཏུ་འགོད་དོ།
།ཅི་ནས་ཀྱང་གཉིས་ལ་མི་གནས་པར་[^2282K]དེ་ལྟར་རབ་ཏུ་འགོད་དོ།
།དེ་ཅིའི་ཕྱིར་ཞེ་ན།
རང་བཞིན་གྱིས་སྟོང་པ་ཉིད་ནི་གཉིས་སུ་མེད་དེ་གཉིས་སུ་བྱར་མེད་དོ།
།གཉིས་སུ་མེད་པའི་ཆོས་ནི་གང་ལ་ཡང་གནས་པར་འགྱུར་བ་མེད་དོ།
།རབ་འབྱོར་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
ཐབས་མཁས་པས་སེམས་ཅན་རྣམས་རང་བཞིན་གྱིས་སྟོང་པ་ཉིད་ཀྱི་བརྩོན་འགྲུས་ལ་འདེམས་ཤིང་རྗེས་སུ་སྟོན་ཏེ།
ཚུར་རིགས་ཀྱི་བུ་སྦྱིན་པའམ།
ཚུལ་ཁྲིམས་སམ།
བཟོད་པའམ།
བརྩོན་འགྲུས་སམ།
བསམ་གཏན་ནམ།
ཤེས་རབ་བམ།
ནང་སྟོང་པ་ཉིད་དམ།
དངོས་པོ་མེད་པའི་ངོ་བོ་ཉིད་སྟོང་པ་ཉིད་[^2283K]ཀྱི་བར་རམ།
དྲན་པ་ཉེ་བར་གཞག་པ་རྣམས་སམ།
ཡང་དག་པར་སྤོང་བ་རྣམས་སམ།
རྫུ་འཕྲུལ་གྱི་རྐང་པ་རྣམས་སམ།
དབང་པོ་རྣམས་སམ།
སྟོབས་རྣམས་སམ།
བྱང་ཆུབ་ཀྱི་ཡན་ལག་རྣམས་སམ།
འཕགས་པའི་ལམ་ཡན་ལག་བརྒྱད་པའམ།
འཕགས་པའི་བདེན་པ་རྣམས་སམ།
བསམ་གཏན་རྣམས་སམ།
ཚད་མེད་པ་རྣམས་སམ།
གཟུགས་མེད་པའི་སྙོམས་པར་འཇུག་པ་རྣམས་སམ།
རྣམ་པར་ཐར་པ་རྣམས་སམ།
མཐར་གྱིས་གནས་པའི་སྙོམས་པར་འཇུག་པ་རྣམས་སམ།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་མེད་པ་དང[^2284K]།
མངོན་པར་ཤེས་པ་རྣམས་སམ།
ཏིང་ངེ་འཛིན་རྣམས་སམ།
གཟུངས་ཀྱི་སྒོ་རྣམས་སམ།
དེ་བཞིན་གཤེགས་པའི་སྟོབས་རྣམས་སམ།
མི་འཇིགས་པ་རྣམས་སམ།
སོ་སོ་ཡང་དག་པར་རིག་པ་རྣམས་སམ།
བྱམས་པ་ཆེན་པོའམ།
སྙིང་རྗེ་ཆེན་པོའམ།
སངས་རྒྱས་ཀྱི་ཆོས་མ་འདྲེས་པ་དེ་དག་ལ་བརྩོན་འགྲུས་རྩོམས་[^2285K]ལ།
ཆོས་དེ་དག་གཉིས་པར་ཡང་ཡིད་ལ་མ་བྱེད་ཅིག
།མི་གཉིས་པར་ཡང་ཡིད་ལ་མ་བྱེད་ཅིག
།དེ་ཅིའི་ཕྱིར་ཞེ་ན།
ཆོས་དེ་དག་ནི་རང་བཞིན་གྱིས་[^2286K]སྟོང་པ་སྟེ།
རང་བཞིན་གྱིས་སྟོང་པ་ཉིད་ནི་གཉིས་པར་ཡིད་ལ་བྱ་བ་མ་ཡིན།
མི་གཉིས་པར་ཡང་[^2287K]ཡིད་ལ་བྱ་བ་མ་ཡིན་ནོ།
།རབ་འབྱོར་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
ཐབས་མཁས་པས་སེམས་ཅན་རྣམས་རང་བཞིན་གྱིས་སྟོང་པ་ཉིད་ལ་ཡོངས་སུ་སྨིན་པར་བྱེད་དེ།
ཡོངས་སུ་སྨིན་པར་བྱས་ནས་རིམ་གྱིས་[^2288K]རྒྱུན་དུ་ཞུགས་པའི་འབྲས་བུ་དང་།
ལན་ཅིག་ཕྱིར་འོང་བའི་འབྲས་བུ་དང་།
ཕྱིར་མི་འོང་བའི་འབྲས་བུ་དང་།
དགྲ་བཅོམ་པ་ཉིད་དང་།
རང་བྱང་ཆུབ་ལ་འགོད་དོ།
།ལམ་གྱི་རྣམ་པ་[^2289K]ཤེས་པ་ཉིད་དང་།
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལ་རབ་ཏུ་[^2290K]འགོད་དོ།
།རབ་འབྱོར་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
ཐབས་མཁས་པས་སེམས་ཅན་སེམས་གཡེང་བ་རྣམས་ལ་འདི་སྐད་དུ་འདེམས་[^2291K]ཤིང་རྗེས་སུ་སྟོན་ཏེ།
ཚུར་རིགས་ཀྱི་བུ་ཏིང་ངེ་འཛིན་སྒོམས་ཤིག
།གཡེང་བའི་འདུ་ཤེས་སམ།
ཏིང་ངེ་འཛིན་གྱི་འདུ་ཤེས་སུ་མ་བྱེད་ཅིག
།དེ་ཅིའི་ཕྱིར་ཞེ་ན།
ཆོས་དེ་དག་ནི་རང་བཞིན་གྱིས་སྟོང་པ་སྟེ།
རང་བཞིན་གྱིས་སྟོང་པ་ཉིད་ལ་ནི་གང་ཡང་གཡེང་བའམ།
རྩེ་གཅིག་ཏུ་འགྱུར་བའི་ཆོས་དེ་ཡང་དམིགས་སུ་མེད་དོ།
།ཁྱེད་ཀྱི་[^2292K]ཏིང་ངེ་འཛིན་དེ་ལ་གནས་ཏེ།
རང་བཞིན་གྱིས་སྟོང་པ་ཉིད་ལ་སྤྱད་ན།
ལུས་དང་ངག་དང་ཡིད་ཀྱིས་[^2293K]དགེ་བའི་ཆོས་གང་ཅི་བྱེད་ཀྱང་རུང་སྟེ།
སྦྱིན་པ་གཏོང་བའམ།
ཚུལ་ཁྲིམས་སྲུང་བའམ[^2294K]།
བཟོད་པ་སྒོམ་པའམ།
བརྩོན་འགྲུས་རྩོམ་པའམ།
བསམ་གཏན་སྐྱེད་པའམ[^2295K]།
ཤེས་རབ་སྒོམ་པའམ།
ནང་སྟོང་པ་ཉིད་ལ་སྤྱོད་དམ།
དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་བར་ལ་སྤྱོད་དམ།
དྲན་པ་ཉེ་བར་གཞག་པ་རྣམས་དང་།
ཡང་དག་པར་སྤོང་བ་རྣམས་དང་།
རྫུ་འཕྲུལ་གྱི་རྐང་པ་རྣམས་དང་།
དབང་པོ་རྣམས་དང་།
སྟོབས་རྣམས་དང་།
བྱང་ཆུབ་ཀྱི་ཡན་ལག་རྣམས་དང་།
འཕགས་པའི་ལམ་ཡན་ལག་བརྒྱད་པ་ལ་སྤྱོད་དམ།
འཕགས་པའི་བདེན་པ་རྣམས་དང[^2296K]།
བསམ་གཏན་རྣམས་དང[^2297K]།
ཚད་མེད་པ་རྣམས་དང་།
གཟུགས་མེད་པའི་སྙོམས་པར་འཇུག་པ་རྣམས་དང་།
རྣམ་པར་ཐར་པ་བརྒྱད་དང་།
མཐར་གྱིས་གནས་པའི་སྙོམས་པར་འཇུག་པ་དགུ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་རྣམས་དང་།
ཏིང་ངེ་འཛིན་རྣམས་དང་།
གཟུངས་ཀྱི་སྒོ་རྣམས་ལ་སྤྱོད་དམ།
དེ་བཞིན་གཤེགས་པའི་སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
དགའ་བ་ཆེན་པོ་དང་།
བཏང་སྙོམས་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་ལ་སྤྱོད་དམ།
སྐྱེས་བུ་ཆེན་པོའི་[^2298K]མཚན་སུམ་ཅུ་རྩ་གཉིས་ལ་སྤྱོད་དམ།
དཔེ་བྱད་བཟང་པོ་བརྒྱད་ཅུ་ལ་སྤྱོད་དམ།
ཉན་ཐོས་ཀྱི་ལམ་དང་།
རང་སངས་རྒྱས་ཀྱི་ལམ་ལ་སྤྱོད་དམ།
བྱང་ཆུབ་སེམས་དཔའི་ལམ་དང་།
སངས་རྒྱས་ཀྱི་ལམ་ལ་སྤྱོད་དམ།
རྒྱུན་དུ་ཞུགས་པའི་འབྲས་བུ་དང་།
ལན་ཅིག་ཕྱིར་འོང་བའི་འབྲས་བུ་དང་།
ཕྱིར་མི་འོང་བའི་འབྲས་བུ་དང་།
དགྲ་བཅོམ་པ་ཉིད་དང་།
རང་བྱང་ཆུབ་ལ་སྤྱོད་དམ།
རྣམ་པ་ཐམས་ཅད་མཁྱེན་པ་[^2299K]ཉིད་ཀྱི་བར་ལ་སྤྱོད་དམ།
སེམས་ཅན་ཡོངས་སུ་སྨིན་པར་བྱ་བ་ལ་སྤྱོད་དམ།
སངས་རྒྱས་ཀྱི་ཞིང་ཡོངས་སུ་དག་པར་བྱ་བ་ལ་སྤྱོད་ཀྱང་རུང་སྟེ།
དགེ་བའི་ཆོས་དེ་དག་ཚེགས་ཆུང་ངུས་འགྲུབ་པར་འགྱུར་རོ་ཞེས་འདེམས་ཤིང་རྗེས་སུ་སྟོན་ཏེ།
རབ་འབྱོར་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
ཐབས་མཁས་པས་སེམས་ཅན་རྣམས་ཀྱི་དོན་བྱས་ཏེ།
སེམས་དང་པོ་བསྐྱེད་པ་ནས་ཉེ་བར་བཟུང་ནས་བར་འགའ་ཡང་ལས་མི་བྱེད་པར་མི་འགྱུར་གྱི།
དགེ་བ་ཐམས་ཅད་ཚོལ་ཞིང་སེམས་ཅན་རྣམས་ཀྱི་དོན་བྱེད་དེ།
སངས་རྒྱས་བཅོམ་ལྡན་འདས་རྣམས་ལ་རྟག་ཏུ་རྒྱུན་མི་འཆད་པར་བསྙེན་བཀུར་བྱེད་ཅིང་།
སངས་རྒྱས་ཀྱི་ཞིང་ནས་སངས་རྒྱས་ཀྱི་ཞིང་དུ་ཡོངས་སུ་འགྲོ་སྟེ།
སངས་རྒྱས་བཅོམ་ལྡན་འདས་དེ་དག་ལ་ཆོས་ཐོབ་པ་[^2300K]དེ་ཡང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་མ་རྒྱས་ཀྱི་བར་དུ་ཚེ་རབས་བརྗེས་[^2301K]ཀྱང་ནམ་དུའང་རྣམ་པར་ཆུད་མི་ཟ་སྟེ།
རྟག་ཏུ་རྒྱུན་མི་འཆད་པར་གཟུངས་ཐོབ་ཅིང་ལུས་ཀྱི་དབང་པོའམ།
ངག་གི་དབང་པོའམ།ཡིད་ཀྱི་དབང་པོ་མི་ཉམས་པ་ཡིན།
དེ་ཅིའི་ཕྱིར་ཞེ་ན།
དེ་ནི་འདི་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་དེས་རྟག་ཏུ་རྒྱུན་མི་འཆད་པར་རྣམ་པ་ཐམས་ཅད་མཁྱེན་པ་ཉིད་ཤིན་ཏུ་བསྒོམས་པ་[^2302K]དེས་ལམ་ཐམས་ཅད་ཤིན་ཏུ་བསྒོམ་པར་[^2303K]འགྱུར་ཏེ།
ཉན་ཐོས་ཀྱི་ལམ་མམ[^2304K]རང་སངས་རྒྱས་ཀྱི་ལམ་མམ[^2305K]བྱང་ཆུབ་སེམས་དཔའི་ལམ་མམ[^2306K]སངས་རྒྱས་ཀྱི་ལམ་ལ་ཤིན་ཏུ་བསྒོམ་པར་[^2307K]འགྱུར།
མངོན་པར་ཤེས་པ་གང་བྱང་ཆུབ་སེམས་དཔའ་སེམས་དཔའ་ཆེན་པོ་ལ་རྣམ་པར་ཆུད་མི་ཟ་བའི་ཚུལ་གྱིས་ཕན་པར་འགྱུར་བ་དེ་དག་ཀྱང་ཤིན་ཏུ་བསྒོམ་པར་[^2308K]འགྱུར་ཏེ།
རྣམ་པར་སྨིན་པ་ལས་བྱུང་བའི་མངོན་པར་ཤེས་པ་དེ་དག་ལ་གནས་ཤིང་སེམས་ཅན་རྣམས་ཀྱི་དོན་བྱེད་ན་འགྲོ་བ་ལྔའི་འཁོར་བར་འཁོར་བ་ཡང་རྣམ་པ་ཐམས་ཅད་མཁྱེན་པ་ཉིད་ལས་ཀྱང་[^2309K]ཡོངས་སུ་མི་ཉམས་སོ།
།རབ་འབྱོར་དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
རང་བཞིན་སྟོང་པ་ཉིད་ལ་གནས་ཤིང་ཐབས་མཁས་པས་སེམས་ཅན་རྣམས་ཀྱི་དོན་བྱེད་དོ།
།རབ་འབྱོར་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
རང་བཞིན་སྟོང་པ་ཉིད་ལ་གནས་ཤིང་སེམས་ཅན་ཤེས་རབ་འཆལ་བ་ཅན་བློ་ཆུང་བ་རྣམས་མཐོང་ན།
འདི་སྐད་དུ་འདེམས་[^2310K]ཤིང་རྗེས་སུ་སྟོན་ཏེ།
ཚུར་རིགས་ཀྱི་བུ་ལུས་དང་།
ངག་དང་ཡིད་ཀྱི་ལས་ཅི་བྱེད་ཀྱང་རུང་སྟེ།
དེ་དག་ཐམས་ཅད་རང་བཞིན་གྱིས་སྟོང་པ་ཉིད་དུ་རྟོགས་ཤིག་དང་།
ཁྱོད་ཀྱི་ལས་ཐམས་ཅད་བདུད་རྩིའི་འབྲས་བུར་འགྱུར་ཏེ།
མཐར་བདུད་རྩིར་འགྱུར་རོ།
།རང་བཞིན་སྟོང་པ་ཉིད་ལ་ནི་གང་མངོན་པར་ཤེས་པར་འགྱུར་བའམ།
ཡོངས་སུ་ཉམས་པར་འགྱུར་བ་དེ་ལྟ་བུའི་ཆོས་གང་ཡང་དམིགས་སུ་མེད་དོ།
།དེ་ཅིའི་ཕྱིར་ཞེ་ན།
འདི་ལྟར་རང་བཞིན་སྟོང་པ་ཉིད་ནི་ཡོངས་སུ་ཉམས་པར་མི་འགྱུར།
རང་བཞིན་སྟོང་པ་ཉིད་ལ་ཡོངས་སུ་ཉམས་པའི་ཆོས་ཀྱང་གང་ཡང་མེད་དོ།
།དེ་ཅིའི་ཕྱིར་ཞེ་ན།
འདི་ལྟར་རང་བཞིན་གྱིས་སྟོང་པ་ཉིད་ནི་དངོས་པོ་ཡོད་པ་ཡང་མ་ཡིན།
དངོས་པོ་མེད་པ་ཡང་མ་ཡིན།
ཆོས་ཐམས་ཅད་དངོས་པོ་མེད་པའི་ངོ་བོ་ཉིད་ལ་ཅི་ཞིག་ཡོངས་སུ་ཉམས་པར་འགྱུར་ཞེས་རབ་འབྱོར་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།ཐབས་མཁས་པས་སེམས་ཅན་རྣམས་ལ་འདེམས་ཤིང་[^2311K]རྗེས་སུ་སྟོན་ཏོ།
།དེ་ལྟར་འདེམས་[^2312K]ཤིང་རྗེས་སུ་སྟོན་པའི་ཚེ།
ནམ་ཡང་རྗེས་སུ་མ་བསྒྲུབས་པ་མ་ཡིན།
དེ་ནི་བདག་ཀྱང་དགེ་བ་བཅུའི་ལས་ཀྱི་ལམ་ཡང་དག་པར་བླངས་ཤིང་གནས་པ་ཡིན།
གཞན་ཡང་དགེ་བ་བཅུའི་ལས་ཀྱི་ལམ་ལ་ཡང་དག་པར་བསྐུལ་བ་ཡིན།
བདག་ཀྱང་བསླབ་པའི་གནས་ལྔ་ལ་ཡང་དག་པར་བླངས་ཤིང་གནས་པ་ཡིན།
གཞན་ཡང་བསླབ་པའི་གནས་ལྔ་ལ་ཡང་དག་པར་བསྐུལ་བ་ཡིན།
བདག་ཀྱང་ཡན་ལག་བརྒྱད་དང་ལྡན་པའི་གསོ་སྦྱོང་ལ་ཉེ་བར་གནས་པར་ཡང་དག་པར་བླངས་ཤིང་གནས་པ་ཡིན།
གཞན་ཡང་ཡན་ལག་བརྒྱད་དང་ལྡན་པའི་གསོ་སྦྱོང་ལ་ཉེ་བར་གནས་པར་ཡང་དག་པར་བསྐུལ་བ་ཡིན།
བདག་ཀྱང་བསམ་གཏན་དང་པོ་ལ་སྙོམས་པར་འཇུག་པ་ཡིན།
གཞན་ཡང་བསམ་གཏན་དང་པོ་ལ་ཡང་དག་པར་བསྐུལ་བ་ཡིན།
བདག་ཀྱང་བསམ་གཏན་གཉིས་པ་དང་།
བསམ་གཏན་གསུམ་པ་དང་།
བསམ་གཏན་བཞི་པ་ལ་ཡང་དག་པར་སྙོམས་པར་འཇུག་པ་ཡིན།
གཞན་ཡང་བསམ་གཏན་བཞི་པ་ལ་ཡང་དག་པར་བསྐུལ་བ་ཡིན།
བདག་ཀྱང་རྟག་ཏུ་རྒྱུན་མི་འཆད་པར་བྱམས་པ་ལ་གནས་པ་ཡིན།
གཞན་ཡང་རྟག་ཏུ་རྒྱུན་མི་འཆད་པར་བྱམས་པ་སྒོམ་པ་ལ་ཡང་དག་པར་བསྐུལ་བ་ཡིན།
བདག་ཀྱང་རྟག་ཏུ་རྒྱུན་མི་འཆད་པར་སྙིང་རྗེ་དང་།
དགའ་བ་དང་།
བཏང་སྙོམས་ལ་གནས་པ་ཡིན་གཞན་ཡང་རྟག་ཏུ་རྒྱུན་མི་འཆད་པར་བཏང་སྙོམས་སྒོམ་པ་ལ་ཡང་དག་པར་བསྐུལ་བ་ཡིན།
བདག་ཀྱང་རྟག་ཏུ་ནམ་མཁའ་མཐའ་ཡས་སྐྱེ་མཆེད་ཀྱི་[^2313K]སྙོམས་པར་འཇུག་པ་དང་།
རྣམ་ཤེས་མཐའ་ཡས་སྐྱེ་མཆེད་ཀྱི་སྙོམས་པར་འཇུག་པ་དང་།
ཅུང་ཟད་མེད་པའི་སྐྱེ་མཆེད་ཀྱི་སྙོམས་པར་འཇུག་པ་དང་།
འདུ་ཤེས་མེད་འདུ་ཤེས་མེད་མིན་སྐྱེ་མཆེད་ཀྱི་སྙོམས་པར་འཇུག་པ་ལ་སྙོམས་པར་འཇུག་པ་ཡིན།
གཞན་ཡང་འདུ་ཤེས་མེད་འདུ་ཤེས་མེད་མིན་སྐྱེ་མཆེད་ཀྱི་སྙོམས་པར་འཇུག་པ་ལ་ཡང་དག་པར་བསྐུལ་བ་ཡིན།
བདག་ཀྱང་ཕ་རོལ་ཏུ་ཕྱིན་པ་རྣམས་དང་།
སྟོང་པ་ཉིད་ཐམས་ཅད་དང་།
བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་ལ་སྒོམ་པ་[^2314K]ཡིན།
གཞན་ཡང་བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་ལ་ཡང་དག་པར་བསྐུལ་བ་ཡིན།
བདག་ཀྱང་རྣམ་པར་ཐར་པའི་སྒོ་གསུམ་ལ་སློབ་པ་ཡིན།
གཞན་ཡང་རྣམ་པར་ཐར་པའི་སྒོ་གསུམ་ལ་ཡང་དག་པར་བསྐུལ་བ་ཡིན།
བདག་ཀྱང་འཕགས་པའི་བདེན་པ་རྣམས་དང་།
བསམ་གཏན་རྣམས་དང་།
རྣམ་པར་ཐར་པ་བརྒྱད་དང་།
མཐར་གྱིས་གནས་པའི་སྙོམས་པར་འཇུག་པ་དགུ་དང་།
མངོན་པར་ཤེས་པ་རྣམས་དང་།
ཏིང་ངེ་འཛིན་རྣམས་དང་།
གཟུངས་ཀྱི་སྒོ་རྣམས་ལ་སློབ་པ་ཡིན།
གཞན་ཡང་གཟུངས་ཀྱི་སྒོ་རྣམས་ལ་ཡང་དག་པར་བསྐུལ་བ་ཡིན།
བདག་ཀྱང་དེ་བཞིན་གཤེགས་པའི་སྟོབས་བཅུ་ལ་སློབ་པ་ཡིན།
གཞན་ཡང་དེ་བཞིན་གཤེགས་པའི་སྟོབས་བཅུ་ལ་ཡང་དག་པར་བསྐུལ་བ་ཡིན།
བདག་ཀྱང་མི་འཇིགས་པ་[^2315K]བཞི་དང་།
སོ་སོ་ཡང་དག་པར་རིག་པ་བཞི་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་ལ་སློབ་པ་ཡིན།
གཞན་ཡང་སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་ལ་ཡང་དག་པར་བསྐུལ་བ་ཡིན་ནོ།
།བདག་ཀྱང་སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་དང་།
དཔེ་བྱད་བཟང་པོ་བརྒྱད་ཅུ་ལ་སློབ་པ་ཡིན།
གཞན་ཡང་སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་དང་དཔེ་བྱད་བཟང་པོ་བརྒྱད་ཅུ་ལ་ཡང་དག་པར་བསྐུལ་བ་ཡིན།
བདག་ཀྱང་རྒྱུན་དུ་ཞུགས་པའི་འབྲས་བུའི་ཤེས་པ་བསྐྱེད་ཅིང་དེ་ལ་མི་གནས་པ་ཡིན།
གཞན་ཡང་རྒྱུན་དུ་ཞུགས་པའི་འབྲས་བུ་ལ་འགོད་པ་དང་།
བདག་ཀྱང་ལན་ཅིག་ཕྱིར་འོང་བའི་འབྲས་བུ་དང་།
ཕྱིར་མི་འོང་བའི་འབྲས་བུ་དང་།
དགྲ་བཅོམ་པའི་འབྲས་བུའི་ཤེས་པ་བསྐྱེད་ཅིང་དེ་ལ་མི་གནས་པ་ཡིན།
གཞན་ཡང་དགྲ་བཅོམ་པའི་འབྲས་བུ་ལ་རབ་ཏུ་འགོད་པ་ཡིན།
བདག་ཀྱང་རང་བྱང་ཆུབ་ཀྱི་ལམ་བསྐྱེད་ཅིང་དེ་ལ་མི་གནས་པ་ཡིན།
གཞན་ཡང་རང་བྱང་ཆུབ་ལ་རབ་ཏུ་འགོད་པ་ཡིན།
བདག་ཀྱང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་ལམ་བསྐྱེད་པ་ཡིན།
གཞན་ཡང་དེ་ལ་འདེམས་[^2316K]ཤིང་རྗེས་སུ་སྟོན་པ་དང་།
གཞོག་ཅིང་འདུལ་བ་དང་འགོད་པ་ཡིན་ཏེ།
རབ་འབྱོར་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
སེམས་དང་པོ་བསྐྱེད་པ་ནས་ཉེ་བར་བཟུང་སྟེ།
རང་བཞིན་སྟོང་པ་ཉིད་ལ་གནས་ཤིང་སེམས་ཅན་རྣམས་ཀྱི་དོན་བྱེད་པའི་ཚེ།
ནམ་ཡང་ལས་མེད་པར་གནས་པ་མ་ཡིན་ནོ།
།གསོལ་པ།བཅོམ་ལྡན་འདས་གལ་ཏེ་དེ་ལྟར་ཆོས་ཐམས་ཅད་རང་བཞིན་གྱིས་སྟོང་པ་ཉིད་ལགས་ན།
རང་བཞིན་གྱིས་སྟོང་པ་ཉིད་ལ་ནི་སེམས་ཅན་ཡང་མི་དམིགས།
ཆོས་ཀྱང་མི་དམིགས།
ཆོས་མ་ལགས་པ་ཡང་མི་དམིགས་ན།
བཅོམ་ལྡན་འདས་ཇི་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་རྣམ་པ་ཐམས་ཅད་མཁྱེན་པ་ཉིད་ཀྱི་དོན་དུ་ཡང་དག་པར་ཞུགས་པ་ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་དེ་བཞིན་ནོ།
།དེ་དེ་བཞིན་ཏེ།
ཇི་སྐད་དུ་སྨྲས་པ་དེ་བཞིན་ནོ།
།ཆོས་ཐམས་ཅད་ནི་རང་བཞིན་གྱིས་སྟོང་པ་སྟེ།
རང་བཞིན་གྱིས་[^2317K]སྟོང་པ་ཉིད་ལ་ནི་སེམས་ཅན་མི་དམིགས་སོ།
།ཆོས་མི་དམིགས་སོ།
།ཆོས་མ་ཡིན་པ་མི་དམིགས་སོ།
།རབ་འབྱོར་གལ་ཏེ་ཆོས་ཐམས་ཅད་རང་བཞིན་གྱིས་སྟོང་པ་ཞིག་མ་ཡིན་ན་ནི།
བྱང་ཆུབ་སེམས་དཔའ་སེམས་དཔའ་ཆེན་པོ་ཡང་རང་བཞིན་གྱིས་སྟོང་པ་ཉིད་ལ་གནས་པར་མི་འགྱུར་ཏེ།
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་ནས་ཀྱང་ཆོས་རྣམས་[^2318K]རང་བཞིན་གྱིས་སྟོང་པར་མི་སྟོན་ཏོ།
།རང་བཞིན་གྱིས་སྟོང་པའི་ཆོས་དེ་དག་ཀྱང་གང་ཞེ་ན།
རབ་འབྱོར་གཟུགས་ནི་རང་བཞིན་གྱིས་སྟོང་ངོ་།
།ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་ནི་རང་བཞིན་གྱིས་སྟོང་ངོ་།
།སྐྱེ་མཆེད་དང་།
ཁམས་དང་།
རྟེན་ཅིང་འབྲེལ་པར་འབྱུང་བ་ནི་རང་བཞིན་གྱིས་སྟོང་ངོ་།
།ཕ་རོལ་ཏུ་ཕྱིན་པ་རྣམས་དང་།
སྟོང་པ་ཉིད་ཐམས་ཅད་དང་།
བྱང་ཆུབ་ཀྱི་ཕྱོགས་ཀྱི་ཆོས་རྣམས་ནི་རང་བཞིན་གྱིས་སྟོང་ངོ་།
།འཕགས་པའི་བདེན་པ་རྣམས་དང་།
བསམ་གཏན་རྣམས་དང་།
ཚད་མེད་པ་རྣམས་དང་།
གཟུགས་མེད་པའི་སྙོམས་པར་འཇུག་པ་རྣམས་དང་།
རྣམ་པར་ཐར་པ་རྣམས་དང་།
མཐར་གྱིས་གནས་པའི་སྙོམས་པར་འཇུག་པ་རྣམས་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་རྣམས་དང་།
ཏིང་ངེ་འཛིན་རྣམས་དང་།
གཟུངས་ཀྱི་སྒོ་རྣམས་ནི་རང་བཞིན་གྱིས་སྟོང་ངོ་།
།དེ་བཞིན་གཤེགས་པའི་སྟོབས་རྣམས་དང་།
མི་འཇིགས་པ་རྣམས་དང་།
སོ་སོ་ཡང་དག་པར་རིག་པ་རྣམས་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
དགའ་བ་ཆེན་པོ་དང་།
བཏང་སྙོམས་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་རྣམས་ནི་རང་བཞིན་གྱིས་སྟོང་ངོ་།
།མི་ཆེན་པོའི་མཚན་སུམ་ཅུ་རྩ་གཉིས་དང་།
དཔེ་བྱད་བཟང་པོ་བརྒྱད་ཅུ་ནི་རང་བཞིན་གྱིས་སྟོང་ངོ་།
།རྒྱུན་དུ་ཞུགས་པའི་འབྲས་བུ་དང་།
ལན་ཅིག་ཕྱིར་འོང་བའི་འབྲས་བུ་དང་།
ཕྱིར་མི་འོང་བའི་འབྲས་བུ་དང་།
དགྲ་བཅོམ་པ་ཉིད་དང་།
རང་བྱང་ཆུབ་ནི་རང་བཞིན་གྱིས་སྟོང་ངོ་།
།རྣམ་པ་ཐམས་ཅད་མཁྱེན་པ་ཉིད་ཀྱི་བར་ནི་རང་བཞིན་གྱིས་སྟོང་ངོ་།
།དེ་བས་ན་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
ཕུང་པོ་ལྔ་ནི་རང་བཞིན་གྱིས་སྟོང་ངོ་ཞེས་བྱ་བར་ཆོས་སྟོན་ཏོ།
།སྐྱེ་མཆེད་བཅུ་གཉིས་ནི་རང་བཞིན་གྱིས་སྟོང་ངོ་ཞེས་བྱ་བར་ཆོས་སྟོན་ཏོ།
།ཁམས་བཅོ་བརྒྱད་ནི་རང་བཞིན་གྱིས་སྟོང་ངོ་ཞེས་བྱ་བར་ཆོས་སྟོན་ཏོ།
།རྟེན་ཅིང་འབྲེལ་པར་འབྱུང་བ་ནི་རང་བཞིན་གྱིས་སྟོང་ངོ་ཞེས་བྱ་བར་ཆོས་སྟོན་ཏོ།
།ཕ་རོལ་ཏུ་ཕྱིན་པ་ཐམས་ཅད་ནི་རང་བཞིན་གྱིས་སྟོང་ངོ་ཞེས་བྱ་བར་ཆོས་སྟོན་ཏོ།
།སྟོང་པ་ཉིད་ཐམས་ཅད་ནི་རང་བཞིན་གྱིས་སྟོང་ངོ་ཞེས་བྱ་བར་ཆོས་སྟོན་ཏོ།
།དྲན་པ་ཉེ་བར་གཞག་པ་བཞི་དང་།
ཡང་དག་པར་སྤོང་བ་བཞི་དང་།
རྫུ་འཕྲུལ་གྱི་རྐང་པ་བཞི་དང་།
དབང་པོ་ལྔ་དང་།
སྟོབས་ལྔ་དང་།
བྱང་ཆུབ་ཀྱི་ཡན་ལག་བདུན་དང་།
འཕགས་པའི་ལམ་ཡན་ལག་བརྒྱད་པ་ནི་རང་བཞིན་གྱིས་སྟོང་ངོ་ཞེས་བྱ་བར་ཆོས་སྟོན་ཏོ།
།འཕགས་པའི་བདེན་པ་བཞི་དང་།
བསམ་གཏན་བཞི་དང་།
ཚད་མེད་པ་བཞི་དང་།
གཟུགས་མེད་པའི་སྙོམས་པར་འཇུག་པ་བཞི་དང་།
རྣམ་པར་ཐར་པ་བརྒྱད་དང་།
མཐར་གྱིས་གནས་པའི་སྙོམས་པར་འཇུག་པ་དགུ་དང་།
རྣམ་པར་ཐར་པའི་སྒོ་སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་ལྔ་དང་།
ཏིང་ངེ་འཛིན་ཐམས་ཅད་དང་།
གཟུངས་ཀྱི་སྒོ་ཐམས་ཅད་ནི་རང་བཞིན་གྱིས་སྟོང་ངོ་ཞེས་བྱ་བར་ཆོས་སྟོན་ཏོ།
།དེ་བཞིན་གཤེགས་པའི་སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
དགའ་བ་ཆེན་པོ་དང་།
བཏང་སྙོམས་ཆེན་པོ་ནི་རང་བཞིན་གྱིས་སྟོང་ངོ་ཞེས་བྱ་བར་ཆོས་སྟོན་ཏོ།
།སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་ནི་རང་བཞིན་གྱིས་སྟོང་ངོ་ཞེས་བྱ་བར་ཆོས་སྟོན་ཏོ།
།སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་དང་།
དཔེ་བྱད་བཟང་པོ་བརྒྱད་ཅུ་ནི་རང་བཞིན་གྱིས་སྟོང་ངོ་ཞེས་བྱ་བར་ཆོས་སྟོན་ཏོ།
།རྒྱུན་དུ་ཞུགས་པའི་འབྲས་བུ་དང་།
ལན་ཅིག་ཕྱིར་འོང་བའི་འབྲས་བུ་དང་།
ཕྱིར་མི་འོང་བའི་འབྲས་བུ་དང་།
དགྲ་བཅོམ་པ་ཉིད་དང་།
རང་བྱང་ཆུབ་ནི་རང་བཞིན་གྱིས་སྟོང་ངོ་ཞེས་བྱ་བར་ཆོས་སྟོན་ཏོ།
།རྣམ་པ་ཐམས་ཅད་མཁྱེན་པ་ཉིད་དང་།
བག་ཆགས་ཀྱི་མཚམས་སྦྱོར་བའི་ཉོན་མོངས་པ་ཐམས་ཅད་སྤོང་བ་ནི་རང་བཞིན་གྱིས་སྟོང་ངོ་ཞེས་བྱ་བར་ཆོས་སྟོན་ཏོ།
།རབ་འབྱོར་གལ་ཏེ་ནང་སྟོང་པ་ཉིད་རང་བཞིན་གྱིས་སྟོང་པ་ཞིག་མ་ཡིན་ན་ནི་བྱང་ཆུབ་སེམས་དཔའ་སེམས་དཔའ་ཆེན་པོས་ཀྱང་ཆོས་ཐམས་ཅད་རང་བཞིན་གྱིས་སྟོང་ངོ་ཞེས་བྱ་བར་ཆོས་སྟོན་པར་མི་འགྱུར་རོ།
།གལ་ཏེ་ཕྱི་སྟོང་པ་ཉིད་དང་།
ནང་སྟོང་པ་ཉིད་དང་།[^2319K]ཕྱི་ནང་སྟོང་པ་ཉིད་དང་།
སྟོང་པ་ཉིད་སྟོང་པ་ཉིད་དང་།
ཆེན་པོ་སྟོང་པ་ཉིད་དང་།
དོན་དམ་པ་སྟོང་པ་ཉིད་དང་།
འདུས་བྱས་སྟོང་པ་ཉིད་དང་།
འདུས་མ་བྱས་སྟོང་པ་ཉིད་དང་།
མཐའ་ལས་འདས་པ་སྟོང་པ་ཉིད་དང་།
ཐོག་མ་དང་ཐ་མ་མེད་པ་སྟོང་པ་ཉིད་དང་།
དོར་བ་མེད་པ་སྟོང་པ་ཉིད་དང་།
རང་བཞིན་སྟོང་པ་ཉིད་དང་།
ཆོས་ཐམས་ཅད་སྟོང་པ་ཉིད་དང་།
རང་གི་མཚན་ཉིད་སྟོང་པ་ཉིད་དང་།
མི་དམིགས་པ་སྟོང་པ་ཉིད་དང་།
དངོས་པོ་མེད་པ་སྟོང་པ་ཉིད་དང་།
ངོ་བོ་ཉིད་སྟོང་པ་ཉིད་དང་།
དངོས་པོ་མེད་པའི་ངོ་བོ་ཉིད་སྟོང་པ་ཉིད་[^2320K]རང་བཞིན་གྱིས་སྟོང་པ་ཞིག་མ་ཡིན་ན་ནི་བྱང་ཆུབ་སེམས་དཔའ་སེམས་དཔའ་ཆེན་པོས་ཀྱང་ཆོས་ཐམས་ཅད་རང་བཞིན་གྱིས་སྟོང་ངོ་ཞེས་བྱ་བར་ཆོས་སྟོན་པར་མི་འགྱུར་ཏེ།
དེའི་ཕྱིར་རང་བཞིན་སྟོང་པ་ཉིད་ཀྱང་བཤིག་པར་མི་[^2321K]འགྱུར་ན།
རང་བཞིན་གྱིས་སྟོང་པ་ཉིད་ནི་འཇིག་པར་མི་འགྱུར།
རྟག་པར་མི་འགྱུར[^2322K]།
ཕྱིས་མེད་པར་འགྲོ་བ་མ་ཡིན་ནོ།
།དེ་ཅིའི་ཕྱིར་ཞེ་ན།
དེ་ནི་ཡུལ་ན་མི་གནས།
ཕྱོགས་ན་མི་གནས་ཏེ།
དེ་ནི་གང་ནས་ཀྱང་འོང་བ་མ་ཡིན།
གང་དུ་ཡང་འགྲོ་བ་མ་ཡིན[^2323K]།
དེ་ནི་ཆོས་གནས་པ་ཉིད་དོ།
།དེ་ལ་ནི་ཆོས་གང་ཡང་འཕེལ་བ་དམིགས་པའམ།
འགྲིབ་པ་དམིགས་པའམ།
འགྲིབ་པའམ[^2324K]།
སྐྱེ་བའམ།
འབྱུང་བའམ།
འགག་པའམ།
ཀུན་ནས་ཉོན་མོངས་པའམ།
རྣམ་པར་བྱང་བ་དམིགས་པ་མེད་དོ།
།དེ་ནི་ཆོས་རྣམས་ཀྱི་རང་བཞིན་ཏེ།
དེ་ལ་གནས་ཤིང་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡང་དག་པར་འཇུག་སྟེ།
ཆོས་གང་ལ་[^2325K]ཡང་འཇུག་པའམ་མི་འཇུག་པར་མཐོང་བ་མེད་དོ།
།ཆོས་ཐམས་ཅད་འཇུག་པ་མེད་ཅིང་གནས་པ་མེད་པ་སྟེ།
དེ་ནི་ཆོས་རྣམས་ཀྱི་ཆོས་གནས་པའོ།
།དེ་བས་ན་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
ཆོས་ཐམས་ཅད་རང་བཞིན་གྱིས་སྟོང་པར་མཐོང་ནས།
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་ཕྱིར་མི་ལྡོག་གོ།
།དེ་ཅིའི་ཕྱིར་ཞེ་ན།
དེ་ནི་འདི་ལྟར་དེས་[^2326K]སྒྲིབ་པའི་ཆོས་གང་ཡང་ཡང་དག་པར་རྗེས་སུ་མི་མཐོང་སྟེ།
ཆོས་ཐམས་ཅད་སྒྲིབ་པ་མེད་པར་ཡང་དག་པར་རྗེས་སུ་མཐོང་ངོ་།
།དེ་ནི་འདི་ལྟར་རང་བཞིན་སྟོང་པ་ཉིད་ལ་ནི་བདག་མི་དམིགས།
བདག་ཏུ་བཏགས་པ་[^2327K]ཡང་མི་དམིགས།
སེམས་ཅན་དང་།
སྲོག་དང་།
འགྲོ་བ་དང་།
གསོ་བ་[^2328K]དང་།
སྐྱེས་བུ་དང་།
གང་ཟག་དང་།
ཤེད་ཅན་དང་།
ཤེད་བདག་དང་།
བྱེད་པ་པོ་དང་།
ཚོར་བ་པོ་དང་།
ཚོར་བར་བྱེད་པ་པོ་དང་།
སློང་བ་པོ་དང་།
ཀུན་ནས་སློང་བ་པོ་དང་།
ཤེས་པ་པོ་དང་།
མཐོང་བ་པོར་ཡང་མི་དམིགས།
མཐོང་བ་པོར་བཏགས་པ་ཡང་མི་དམིགས།
གཟུགས་ཀྱང་མི་དམིགས།
གཟུགས་སུ་བཏགས་པ་ཡང་མི་དམིགས།
ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་ཡང་མི་དམིགས།
རྣམ་པར་ཤེས་པར་བཏགས་པ་ཡང་མི་དམིགས།
སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་ཀྱི་བར་དང་།
དཔེ་བྱད་བཟང་པོ་བརྒྱད་ཅུ་ཡང་མི་དམིགས།
དཔེ་བྱད་བཟང་པོ་བརྒྱད་ཅུར་བཏགས་པར་[^2329K]ཡང་མི་དམིགས་ན།
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལ་ཐེ་ཚོམ་ཟ་བར་འགྱུར་བ་ལྟ་ག་ལའང་[^2330K]ཞེས་བྱ་བ་ནི་རང་བཞིན་སྟོང་པ་ཉིད་ལ་འགོད་པའི་ཕྲིན་ལས་ཡིན་ནོ།།
།།རབ་འབྱོར་འདི་ལྟ་སྟེ་དཔེར་ན།
དེ་བཞིན་གཤེགས་པའི་སྤྲུལ་པས[^2331K]།
དགེ་སློང་ངམ།
དགེ་སློང་མའམ།
དགེ་བསྙེན་ནམ།
དགེ་བསྙེན་མ་ལ་བསྐལ་པ་བྱེ་བ་ཁྲག་ཁྲིག་བརྒྱ་སྟོང་དུ་མར་རྒྱུན་དུ་ཆོས་བསྟན་ན[^2332K]།
རབ་འབྱོར་དེ་ཇི་སྙམ་དུ་སེམས།
སྤྲུལ་པ་དེ་དག་ལ་རྒྱུན་དུ་ཞུགས་པའི་འབྲས་བུ་རྗེས་སུ་ཐོབ་པར་འགྱུར་བའི་སྐལ་བ་ཡོད་དམ།
ལན་ཅིག་ཕྱིར་འོང་བའི་འབྲས་བུ་དང་།
ཕྱིར་མི་འོང་བའི་འབྲས་བུ་དང་།
དགྲ་བཅོམ་པ་ཉིད་དང[^2333K]།
རང་བྱང་ཆུབ་བམ།
བླ་ན་མེད་པ་ཡང་དག་པར་རྫོགས་པའི་བྱང་ཆུབ་འཐོབ་པར་འགྱུར་བའི་སྐལ་བ་ཡོད་དམ།
གསོལ་པ།
བཅོམ་ལྡན་འདས་དེ་ནི་མ་ལགས་ཏེ།
དེ་ཅིའི་སླད་དུ་ཞེ་ན།
འདི་ལྟར་དེ་དག་ལ་དངོས་པོ་མ་མཆིས་སོ།
།བཅོམ་ལྡན་འདས་ཀྱིས་བཀའ་སྩལ་པ།རབ་འབྱོར་དེ་དེ་བཞིན་ནོ།
།དེ་དེ་བཞིན་ཏེ།
ཆོས་ཐམས་ཅད་ལ་དངོས་པོ་མེད་ན་སེམས་ཅན་གང་ཞིག་བྱང་ཆུབ་སེམས་དཔའ་སེམས་དཔའ་ཆེན་པོས་རྒྱུན་དུ་ཞུགས་པའི་འབྲས་བུའམ།
ལན་ཅིག་ཕྱིར་འོང་བའི་འབྲས་བུའམ།
ཕྱིར་མི་འོང་བའི་འབྲས་བུའམ།
དགྲ་བཅོམ་པ་ཉིད་དམ།
རང་བྱང་ཆུབ་བམ།
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལ་འགོད་པར་བྱ་སྟེ།
གཞན་དུ་ན་ཕྱིན་ཅི་ལོག་གིས་ཡོངས་སུ་འཁྲིས་པའི་[^2334K]སྐྱེ་དགུ་དག་ཕྱིན་ཅི་ལོག་མེད་པ་ལ་གཞོག་གོ།
།འདུལ་ལོ།
།རབ་ཏུ་འགོད་དོ།
།ཕྱིན་ཅི་ལོག་གང་ཡིན་པ་དེ་ཡང་རྟོག་པའི་རྒྱུ་ལས་བྱུང་བའི་ཕྱིར་ཕྱིན་ཅི་ལོག་མ་ཡིན་པ་སྟེ།
རྣམ་པར་རྟོག་པ་མེད་པ་ནི་ཕྱིན་ཅི་ལོག་མ་ཡིན་པའོ།
།གང་ལ་ཕྱིན་ཅི་ལོག་མེད་པ་[^2335K]ལ་བདག་མེད་དོ།
།སེམས་ཅན་མེད་དོ།
།སྲོག་མེད་དོ།
།འགྲོ་བ་མེད་དོ།
།གསོ་བ་མེད་དོ།
།སྐྱེས་བུ་མེད་དོ།
།གང་ཟག་མེད་དོ།
།ཤེད་ཅན་མེད་དོ།
།ཤེད་བདག་མེད་དོ།
།བྱེད་པ་པོ་མེད་དོ།
།ཚོར་བ་པོ་མེད་དོ།
།ཤེས་པ་པོ་མེད་དོ།
།མཐོང་བ་པོ་མེད་དོ།
།དེ་ལ་གཟུགས་མེད་དོ།
།ཚོར་བ་མེད་དོ།
།འདུ་ཤེས་མེད་དོ།
།འདུ་བྱེད་རྣམས་མེད་དོ།
།རྣམ་པར་ཤེས་པ་མེད་དོ།
།དེ་ལ་སྐྱེ་མཆེད་དང་ཁམས་དང་།
རྟེན་ཅིང་འབྲེལ་པར་འབྱུང་བ་མེད་དོ།
།དེ་ལ་ཕ་རོལ་ཏུ་ཕྱིན་པ་རྣམས་དང་།
སྟོང་པ་ཉིད་ཐམས་ཅད་དང་།
བྱང་ཆུབ་ཀྱི་ཕྱོགས་ཀྱི་ཆོས་རྣམས་མེད་དོ།
།དེ་ནི་[^2336K]འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་དང་།
མཐར་གྱིས་གནས་པའི་སྙོམས་པར་འཇུག་པ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་རྣམས་མེད་དོ།
།དེ་ལ་དེ་བཞིན་གཤེགས་པའི་སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་མེད་དོ།
།དེ་ལ་རྣམ་པ་ཐམས་ཅད་མཁྱེན་པ་ཉིད་ཀྱི་བར་དུ་མེད་དོ།
།གང་ལ་གཟུགས་མེད་པ་དང་།
ཚོར་བ་མེད་པ་དང་།
འདུ་ཤེས་མེད་པ་དང་།
འདུ་བྱེད་རྣམས་མེད་པ་དང་།
རྣམ་པར་ཤེས་པ་མེད་པ་དང་།
གང་ལ་སྐྱེ་མཆེད་དང་།
ཁམས་དང་།
རྟེན་ཅིང་འབྲེལ་པར་འབྱུང་བ་མེད་པ་དང་།
གང་ལ་ཕ་རོལ་ཏུ་ཕྱིན་པ་རྣམས་དང་།
སྟོང་པ་ཉིད་ཐམས་ཅད་དང་།
བྱང་ཆུབ་ཀྱི་ཕྱོགས་ཀྱི་ཆོས་རྣམས་མེད་པ་དང་།
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་བར་དུ་མེད་པ་དེ་ནི་རང་བཞིན་སྟོང་པ་ཉིད་དེ།
དེ་ལ་གནས་ཤིང་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་དེ།
ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་ཅིང་སེམས་ཅན་ཕྱིན་ཅི་ལོག་ཏུ་གྱུར་པ་རྣམས་སེམས་ཅན་གྱི་འདུ་ཤེས་ལས་འགྲེལ་ཏོ[^2337K]།
།གཟུགས་ཀྱི་འདུ་ཤེས་ལས་འགྲེལ་ཏོ།
།གཟུགས་མེད་པའི་འདུ་ཤེས་ལས་འགྲེལ་ཏོ།
།ཟག་པ་དང་བཅས་པའི་ཆོས་ཐམས་ཅད་ཀྱི་བར་ལས་འགྲེལ་ཏོ།
།གང་ཟག་པ་མེད་པའི་ཆོས་འདི་ལྟ་སྟེ།
བྱང་ཆུབ་ཀྱི་ཕྱོགས་ཀྱི་ཆོས་རྣམས་དང་།
རྣམ་པར་ཐར་པའི་སྒོ་གསུམ་དང་།
འཕགས་པའི་བདེན་པ་བཞི་དང་།
རྣམ་པར་ཐར་པ་བརྒྱད་དང་།
མཐར་གྱིས་གནས་པའི་སྙོམས་པར་འཇུག་པ་དགུ་དང་།
ཏིང་ངེ་འཛིན་ཐམས་ཅད་དང་།
གཟུངས་ཀྱི་སྒོ་ཐམས་ཅད་དང་།
དེ་བཞིན་གཤེགས་པའི་སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་པོ་དེ་དག་ཀྱང་དེ་ལ་དོན་དམ་པའི་རྣམ་པ་གང་ཡིན་པ་དེ་ལྟ་བུ་མ་ཡིན་ཏེ།
དེ་ལྟར་འདུས་མ་བྱས་པ་དང་།
མ་སྐྱེས་པ་དང་།
དངོས་པོ་མེད་པ་དང་།
འབྱུང་བ་མེད་པ་དེ་ནི་རང་བཞིན་སྟོང་པ་ཉིད་དོ།
།དེ་ནི་སངས་རྒྱས་བཅོམ་ལྡན་འདས་རྣམས་ཀྱི་བྱང་ཆུབ་སྟེ་དེ་ལ་བདག་མེད་དོ།
།སེམས་ཅན་དང་།
སྲོག་དང་།
སྐྱེ་བ་པོ་དང་།
གསོ་བ་དང་།
སྐྱེས་བུ་དང་།
གང་ཟག་དང་།
ཤེད་ཅན་དང་།
ཤེད་བདག་དང་།
བྱེད་པ་པོ་དང་།
ཚོར་བ་པོ་དང་།
ཤེས་པ་པོ་དང་།
མཐོང་བ་པོ་མེད་དོ།
།གཟུགས་མེད་དོ།
།ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་མེད་དོ།
།སྐྱེ་མཆེད་དང་།
ཁམས་དང་།
རྟེན་ཅིང་འབྲེལ་པར་འབྱུང་བ་མེད་དོ།
།ཕ་རོལ་ཏུ་ཕྱིན་པ་རྣམས་དང་།
སྟོང་པ་ཉིད་ཐམས་ཅད་དང་།
བྱང་ཆུབ་ཀྱི་ཕྱོགས་ཀྱི་ཆོས་རྣམས་མེད་དོ།
།རྣམ་པ་ཐམས་ཅད་མཁྱེན་པ་ཉིད་ཀྱི་བར་དུ་མེད་དོ།
།བྱང་ཆུབ་སེམས་དཔའ་སེམས་དཔའ་ཆེན་པོ་དེ་ནི་རང་བཞིན་སྟོང་པ་ཉིད་ཡོངས་སུ་ཤེས་པ་ལས་མ་གཏོགས་པ་ལམ་གྱི་དོན་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་དོན་དུ་འཇུག་པ་མེད་དེ།
རང་བཞིན་སྟོང་པ་ཉིད་དེ་ཡང་སྔ་ནས་ཀྱང་རང་བཞིན་གྱིས་སྟོང་པ་ཉིད།
ཕྱིན་ཆད་ཀྱང་རང་བཞིན་གྱིས་སྟོང་པ་ཉིད།
བར་དུ་ཡང་རང་བཞིན་གྱིས་སྟོང་པ་ཉིད་དེ[^2338K]།
དེ་ནམ་ཡང་རང་བཞིན་གྱིས་མི་སྟོང་བ་མ་ཡིན་ནོ།
།དེ་བས་ན་བྱང་ཆུབ་སེམས་དཔའ་སེམས་དཔའ་ཆེན་པོ་ཡང་རང་བཞིན་གྱིས་སྟོང་པ་ཉིད་ཀྱི་ཕ་རོལ་ཏུ་ཕྱིན་པ་ལ་སྤྱོད་ཅིང་།
སེམས་ཅན་དུ་འདུ་ཤེས་པའི་སེམས་ཅན་རྣམས་ཀྱི་སེམས་ཅན་གྱི་འདུ་ཤེས་ཡོངས་སུ་དགྲོལ་བའི་[^2339K]ཕྱིར་ལམ་གྱི་རྣམ་པ་ཤེས་པ་ཉིད་ལ་སྤྱོད་དོ།
།དེ་ལམ་གྱི་རྣམ་པ་ཤེས་པ་ཉིད་ལ་སྤྱོད་པའི་ཚེ།
འདི་ལྟ་སྟེ།
ཉན་ཐོས་ཀྱི་ལམ་དང་།
རང་སངས་རྒྱས་ཀྱི་ལམ་དང་།
བྱང་ཆུབ་སེམས་དཔའི་ལམ་དང་།
ལམ་ཐམས་ཅད་ལ་སྤྱོད་དོ།
།[^2340K]བྱང་ཆུབ་སེམས་དཔའ་སེམས་དཔའ་ཆེན་པོ་དེ་ལམ་ཐམས་ཅད་ཡོངས་སུ་རྫོགས་པར་བྱས།
སེམས་ཅན་རྣམས་ཡོངས་སུ་སྨིན་པར་བྱས།
སངས་རྒྱས་ཀྱི་ཞིང་ཡོངས་སུ་དག་པར་བྱས་ནས།
དེས་ཚེའི་འདུ་བྱེད་བྱིན་གྱིས་བརླབས་ཏེ།
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱའོ།
།དེ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་ནས་འདི་ལྟ་སྟེ།
སངས་རྒྱས་ཀྱི་ཚུལ་རང་བཞིན་སྟོང་པ་ཉིད་ཀྱི་[^2341K]རྒྱུན་མི་གཅོད་དོ།
།དེ་ནི་སངས་རྒྱས་བཅོམ་ལྡན་འདས་རྣམས་ཀྱི་སངས་རྒྱས་ཀྱི་ཚུལ་ཏེ།
འདས་པའི་དུས་ཀྱི་སངས་རྒྱས་བཅོམ་ལྡན་འདས་གང་ཇི་སྙེད་ཅིག་བྱུང་བ་དེ་དག་གི་སངས་རྒྱས་ཀྱི་ཚུལ་ཡང་[^2342K]འདི་ལྟ་སྟེ།
རང་བཞིན་གྱིས་སྟོང་པ་ཉིད་དོ།
།མ་འོངས་པའི་དུས་ན་སངས་རྒྱས་བཅོམ་ལྡན་འདས་གང་ཇི་སྙེད་ཅིག་འབྱུང་བར་འགྱུར་བ་དེ་དག་གི་སངས་རྒྱས་ཀྱི་ཚུལ་འདི་ལྟ་སྟེ།
རང་བཞིན་གྱིས་སྟོང་པ་ཉིད་དོ།
།ད་ལྟར་ཕྱོགས་བཅུའི་འཇིག་རྟེན་གྱི་ཁམས་ན་སངས་རྒྱས་བཅོམ་ལྡན་འདས་གང་ཇི་སྙེད་ཅིག་བཞུགས་ཤིང་འཚོ་སྐྱོང་བ་དེ་དག་གི་སངས་རྒྱས་ཀྱི་ཚུལ་ཡང་འདི་ལྟ་སྟེ།
རང་བཞིན་གྱིས་[^2343K]སྟོང་པ་ཉིད་དེ།
རང་བཞིན་སྟོང་པ་ཉིད་ལས་གཞན་དུ་ནི་འཇིག་རྟེན་དུ་སངས་རྒྱས་བཅོམ་ལྡན་འདས་རྣམས་འབྱུང་བར་མི་འགྱུར་རོ།
།དེ་བས་ན་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱིས་ཐམས་ཅད་[^2344K]དུ་ཇི་ལྟར་སྤྱད་ན་རྣམ་པ་ཐམས་ཅད་མཁྱེན་པ་ཉིད་ལས་ཡོངས་སུ་ཉམས་པར་མི་འགྱུར་བ་དེ་ལྟར་རང་བཞིན་སྟོང་པ་ཉིད་ལ་སྤྱད་པར་བྱའོ།
།རང་བཞིན་སྟོང་པ་ཉིད་ཀྱི་བར་ཕ་རོལ་ཏུ་ཕྱིན་པ་ལ་སྤྱད་པར་བྱ་སྟེ།
དེ་ལ་སྤྱོད་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི་རྣམ་པ་ཐམས་ཅད་མཁྱེན་པ་[^2345K]ལས་ཡོངས་སུ་ཉམས་པར་མི་འགྱུར་རོ།
།རབ་འབྱོར་གྱིས་གསོལ་པ།
བཅོམ་ལྡན་འདས་གལ་ཏེ་དེ་ལྟར་ན་[^2346K]བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་[^2347K]རང་བཞིན་སྟོང་པ་ཉིད་ཀྱི་ཆོས་ཐམས་ཅད་ལ་སྤྱོད་ཅིང་གཟུགས་ཀྱང་གཞན་ནོ།
།རང་བཞིན་སྟོང་པ་ཉིད་ཀྱང་གཞན་ནོ།
།ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་ཡང་གཞན་ནོ།
།རང་བཞིན་སྟོང་པ་ཉིད་ཀྱང་གཞན་ནོ།
།སྐྱེ་མཆེད་དང་།
ཁམས་དང་།
རྟེན་ཅིང་འབྲེལ་པར་འབྱུང་བ་ཡང་གཞན་ནོ།
།རང་བཞིན་སྟོང་པ་ཉིད་ཀྱང་གཞན་ནོ།
།ཕ་རོལ་ཏུ་ཕྱིན་པ་རྣམས་དང་།
སྟོང་པ་ཉིད་ཐམས་ཅད་དང་།
བྱང་ཆུབ་ཀྱི་ཕྱོགས་ཀྱི་ཆོས་རྣམས་ཀྱང་གཞན་ནོ།
།རང་བཞིན་སྟོང་པ་ཉིད་ཀྱང་གཞན་ནོ།
།འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་དང་།
མཐར་གྱིས་གནས་པའི་སྙོམས་པར་[^2348K]འཇུག་པ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་རྣམས་ཀྱང་གཞན་ནོ།
།རང་བཞིན་སྟོང་པ་ཉིད་ཀྱང་གཞན་ནོ།
།དེ་བཞིན་གཤེགས་པའི་སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲས་(འདྲེས་)པ་རྣམས་ཀྱང་གཞན་ནོ།
།རང་བཞིན་སྟོང་པ་ཉིད་ཀྱང་གཞན་ནོ།
།རྣམ་པ་ཐམས་ཅད་མཁྱེན་པ་ཉིད་ཀྱི་བར་ཡང་གཞན་ནོ།
།རང་བཞིན་སྟོང་པ་ཉིད་ཀྱང་གཞན་ནོ་ཞེས་བགྱི་བར་རང་བཞིན་སྟོང་པ་ཉིད་རྣམ་པར་འཁྲུག་པར་མི་བགྱིད་ཀྱི།
གཟུགས་ཉིད་ཀྱང་རང་བཞིན་སྟོང་པ་ཉིད་དོ།
།རང་བཞིན་སྟོང་པ་ཉིད་ཀྱང་གཟུགས་སོ།
།ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་ཉིད་ཀྱང་རང་བཞིན་སྟོང་པ་ཉིད་དོ།
།རང་བཞིན་སྟོང་པ་ཉིད་ཀྱང་རྣམ་པར་ཤེས་པའོ།
།རྣམ་པ་ཐམས་ཅད་མཁྱེན་པ་ཉིད་ཀྱི་བར་ཡང་རང་བཞིན་སྟོང་པ་ཉིད་དོ།
།རང་བཞིན་སྟོང་པ་ཉིད་ཀྱང་རྣམ་པ་ཐམས་ཅད་མཁྱེན་པ་ཉིད་དོ་ཞེས་བགྱི་བར་སྤྱོད་པ་ངོ་མཚར་ཆེའོ།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་དེ་བཞིན་ནོ།
།དེ་དེ་བཞིན་ཏེ།
ཇི་སྐད་སྨྲས་པ་དེ་བཞིན་ནོ།
།རབ་འབྱོར་གལ་ཏེ་[^2349K]གཟུགས་ཀྱང་གཞན་ལ་རང་བཞིན་སྟོང་པ་ཉིད་ཀྱང་གཞན།
ཚོར་བ་ཡང་གཞན།
འདུ་ཤེས་ཀྱང་གཞན།
འདུ་བྱེད་རྣམས་ཀྱང་[^2350K]གཞན།
རྣམ་པར་ཤེས་པ་ཡང་གཞན་ལ།
རང་བཞིན་སྟོང་པ་ཉིད་ཀྱང་གཞན།
ཕུང་པོ་དང་ཁམས་དང་།
སྐྱེ་མཆེད་[^2351K]དང་།
རྟེན་ཅིང་འབྲེལ་པར་འབྱུང་བ་ཡང་གཞན་ལ།
རང་བཞིན་སྟོང་པ་ཉིད་ཀྱང་གཞན།
ཕ་རོལ་ཏུ་ཕྱིན་པ་ཡང་གཞན་ལ།
རང་བཞིན་སྟོང་པ་ཉིད་ཀྱང་གཞན།
བྱང་ཆུབ་ཀྱི་ཕྱོགས་ཀྱི་ཆོས་རྣམས་[^2352K]ཀྱང་གཞན་ལ་རང་བཞིན་སྟོང་པ་ཉིད་ཀྱང་གཞན།
འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་དང་།
མཐར་གྱིས་གནས་པའི་སྙོམས་པར་འཇུག་པ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་དང་།
དེ་བཞིན་གཤེགས་པའི་སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་རྣམས་ཀྱང་གཞན་ལ།
རང་བཞིན་སྟོང་པ་ཉིད་ཀྱང་གཞན།
རྣམ་པ་ཐམས་ཅད་མཁྱེན་པ་ཉིད་ཀྱི་བར་ཡང་གཞན་ལ་རང་བཞིན་སྟོང་པ་ཉིད་ཀྱང་གཞན་[^2353K]མ་ཡིན་ནོ།
།གལ་ཏེ་གཟུགས་རང་བཞིན་གྱིས་སྟོང་པ་ཞིག་མ་ཡིན་ན་ནི་བྱང་ཆུབ་སེམས་དཔའ་སེམས་དཔའ་ཆེན་པོ་ཡང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་མི་རྒྱ་སྟེ།
རབ་འབྱོར་གང་གི་[^2354K]ཕྱིར་གཟུགས་རང་བཞིན་གྱིས་སྟོང་པས་ན་དེའི་ཕྱིར་བྱང་ཆུབ་སེམས་དཔའ་སེམས་དཔའ་ཆེན་པོ་གཟུགས་རང་བཞིན་གྱིས་སྟོང་ངོ་ཞེས་བྱ་བར་ཁོང་དུ་ཆུད་པར་བྱས་ཤིང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱའོ།
།གལ་ཏེ་ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་རང་བཞིན་གྱིས་སྟོང་པ་ཞིག་མ་ཡི་ན་ནི་བྱང་ཆུབ་སེམས་དཔའ་སེམས་དཔའ་ཆེན་པོ་ཡང་[^2355K]བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་མི་རྒྱ་སྟེ།
རབ་འབྱོར་གང་གི་ཕྱིར་རྣམ་པར་ཤེས་པ་རང་བཞིན་གྱིས་སྟོང་པས་ན་དེའི་ཕྱིར་བྱང་ཆུབ་སེམས་དཔའ་སེམས་དཔའ་ཆེན་པོ་རྣམ་པར་ཤེས་པ་རང་བཞིན་གྱིས་སྟོང་ངོ་ཞེས་བྱ་བར་ཁོང་དུ་ཆུད་པར་བྱས་ཤིང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱའོ།
།རབ་འབྱོར་གལ་ཏེ་རྣམ་པ་ཐམས་ཅད་མཁྱེན་པ་ཉིད་ཀྱི་བར་དུ་རང་བཞིན་གྱིས་སྟོང་པ་ཞིག་མ་ཡིན་ན་ནི་བྱང་ཆུབ་སེམས་དཔའ་སེམས་དཔའ་ཆེན་པོ་ཡང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་མི་རྒྱ་སྟེ།
རབ་འབྱོར་གང་གི་[^2356K]ཕྱིར་རྣམ་པ་ཐམས་ཅད་མཁྱེན་པ་ཉིད་རང་བཞིན་གྱིས་སྟོང་པས་ན།
དེའི་ཕྱིར་བྱང་ཆུབ་སེམས་དཔའ་སེམས་དཔའ་ཆེན་པོ་རྣམ་པ་ཐམས་ཅད་མཁྱེན་པ་ཉིད་རང་བཞིན་གྱིས་སྟོང་ངོ་ཞེས་བྱ་བར་ཁོང་དུ་ཆུད་པར་བྱས་ཤིང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱའོ།
།རབ་འབྱོར་གལ་ཏེ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་རང་བཞིན་གྱིས་སྟོང་པ་ཞིག་མ་ཡིན་ན་ནི་བྱང་ཆུབ་སེམས་དཔའ་སེམས་དཔའ་ཆེན་པོ་ཡང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་མི་རྒྱ་སྟེ།
རབ་འབྱོར་གང་གི་ཕྱིར་བླ་ན་མེད་པ་ཡང་དག་པར་རྫོགས་པའི་བྱང་ཆུབ་རང་བཞིན་གྱིས་སྟོང་པས་ན།
དེའི་ཕྱིར་བྱང་ཆུབ་སེམས་དཔའ་སེམས་དཔའ་ཆེན་པོ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་རང་བཞིན་གྱིས་སྟོང་ངོ་ཞེས་བྱ་བར་ཁོང་དུ་ཆུད་པར་བྱས་ཤིང་རྣམ་པ་ཐམས་ཅད་མཁྱེན་པ་ཉིད་རྗེས་སུ་འཐོབ་པར་བྱེད་དེ།
རང་བཞིན་གྱིས་སྟོང་པ་ཉིད་ལ་[^2357K]ནི་ཆོས་གང་ཡང་རྣམ་པར་འཇིག་པར་འགྱུར་བའམ།
རྟག་ཏུ་གནས་པའམ་འགྲོ་བ་མེད་དེ།
གཞན་དུ་ན་ལྷ་དང་བཅས་པའི་འཇིག་རྟེན་དང་བདུད་དང་ཚངས་པར་བཅས་པའི་འཇིག་རྟེན་རྣམས་འདི་ནི་གཟུགས་སོ།
།བདག་གི་གཟུགས་སོ།
།བདག་ནི་གཟུགས་དང་ལྡན་པའོ།
།འདི་ནི་རྣམ་པར་ཤེས་པའི་བར་རོ།
།བདག་གི་རྣམ་པར་ཤེས་པའོ།
།བདག་ནི་རྣམ་པར་ཤེས་པ་དང་ལྡན་པའོ་སྙམ་དུ་རྨོངས་ཤིང་།
དེ་དག་གཟུགས་ལ་མངོན་པར་ཞེན།
རྣམ་པར་ཤེས་པའི་བར་ལ་མངོན་པར་ཞེན་ཏེ།
བདག་ཏུ་བྱ་བ་དང་བདག་གིར་བྱ་བ་ལ་སྤྱོད་དོ།
།བདག་ཏུ་བྱ་བ་དང་བདག་གིར་བྱ་བ་ལ་མངོན་པར་ཞེན་ནས་ཕྱི་ནང་གི་དངོས་པོ་ལ་མངོན་པར་ཞེན་ཅིང་ཆགས་སོ།
།དེ་ལྟར་མངོན་པར་ཞེན་ཅིང་ཆགས་ནས་སྐྱེ་བའི་སྐྱེ་མཆེད་དག་ཏུ་གཟུགས་དང་།
ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་ལ་ཉེ་བར་ལེན་ཏེ།
སྐྱེ་བ་དང་།
རྒ་བ་[^2358K]དང་།
ན་བ་དང་།
འཆི་བ་དང་།
མྱ་ངན་དང་།
སྨྲེ་སྔགས་འདོན་པ་དང་།
སྡུག་བསྔལ་བ་དང་།
ཡིད་མི་བདེ་བ་དང་།
འཁྲུག་པ་ལས་[^2359K]ཡོངས་སུ་མི་འགྲོ་ལ[^2360K]།
འགྲོ་བ་ལྔའི་འཁོར་བ་ལས་ཡོངས་སུ་མི་འགྲོལ་[^2361K]ལོ།།
།།བམ་པོ་བདུན་ཅུ་པ།
དེའི་ཕྱིར་བྱང་ཆུབ་སེམས་དཔའ་སེམས་དཔའ་ཆེན་པོ་རང་བཞིན་གྱིས་སྟོང་པ་ཉིད་ཀྱི་ཕ་རོལ་ཏུ་ཕྱིན་པ་རྣམས་ལ་སྤྱོད་ཅིང་།
གཟུགས་སྟོང་པའམ།
འོན་ཏམ་མི་སྟོང་ཞེས་བྱ་བར་རྣམ་པར་འཁྲུག་པར་མི་བྱེད་དོ།
།ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་སྟོང་པའམ།
འོན་ཏམ་མི་སྟོང་ཞེས་བྱ་བར་རྣམ་པར་འཁྲུག་པར་མི་བྱེད་དོ།
།སྐྱེ་མཆེད་དང་།
ཁམས་དང་།
རྟེན་ཅིང་འབྲེལ་པར་འབྱུང་བ་རྣམས་སྟོང་པའམ།
འོན་ཏམ་མི་སྟོང་ཞེས་བྱ་བར་རྣམ་པར་འཁྲུག་པར་མི་བྱེད་དོ།
།ཕ་རོལ་ཏུ་ཕྱིན་པ་རྣམས་དང་།
སྟོང་པ་ཉིད་ཐམས་ཅད་དང་།
བྱང་ཆུབ་ཀྱི་ཕྱོགས་ཀྱི་ཆོས་རྣམས་སྟོང་པའམ[^2362K]།
འོན་ཏམ་མི་སྟོང་ཞེས་བྱ་བར་རྣམ་པར་འཁྲུག་པར་མི་བྱེད་དོ།
།འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་དང་།
མཐར་གྱིས་གནས་པའི་སྙོམས་པར་འཇུག་པ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་རྣམས་སྟོང་པའམ།
འོན་ཏམ་མི་སྟོང་ཞེས་བྱ་བར་རྣམ་པར་འཁྲུག་པར་མི་བྱེད་དོ།
།དེ་བཞིན་གཤེགས་པའི་སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་སྟོང་པའམ།
འོན་ཏམ་མི་སྟོང་ཞེས་བྱ་བར་རྣམ་པར་འཁྲུག་པར་མི་བྱེད་དོ།
།བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་བར་དུ་སྟོང་པའམ།
འོན་ཏམ་མི་སྟོང་ཞེས་བྱ་བར་རྣམ་པར་འཁྲུག་པར་མི་བྱེད་དོ།
།དེ་ཅིའི་ཕྱིར་ཞེ་ན།
རང་བཞིན་སྟོང་པ་ཉིད་ནི་[^2363K]འདི་ནི་གཟུགས་སོ།
།འདི་ནི་གཟུགས་ཀྱི་སྟོང་པ་ཉིད་དོ་ཞེས་གཟུགས་རྣམ་པར་འཁྲུག་པར་མི་བྱེད་དོ།
།རང་བཞིན་སྟོང་པ་ཉིད་ནི་འདི་ནི་ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པའོ།
།འདི་ནི་རྣམ་པར་ཤེས་པའི་སྟོང་པ་ཉིད་དོ་ཞེས་རྣམ་པར་ཤེས་པ་[^2364K]རྣམ་པར་འཁྲུག་པར་མི་བྱེད་དོ།
།རང་བཞིན་སྟོང་པ་ཉིད་ནི་འདི་དག་ནི་སྐྱེ་མཆེད་དང་།
ཁམས་དང་།
རྟེན་ཅིང་འབྲེལ་པར་འབྱུང་བའོ།
།འདི་དག་ནི་རྟེན་ཅིང་འབྲེལ་པར་འབྱུང་བའི་སྟོང་པ་ཉིད་དོ་ཞེས་རྟེན་ཅིང་འབྲེལ་པར་འབྱུང་བ་རྣམ་པར་འཁྲུག་པར་མི་བྱེད་དོ།
།རང་བཞིན་སྟོང་པ་ཉིད་ནི་འདི་དག་ནི་ཕ་རོལ་ཏུ་ཕྱིན་པ་དང་།
སྟོང་པ་ཉིད་དང་།
བྱང་ཆུབ་ཀྱི་ཕྱོགས་ཀྱི་ཆོས་རྣམས་སོ།
།འདི་དག་ནི་བྱང་ཆུབ་ཀྱི་ཕྱོགས་ཀྱི་ཆོས་ཀྱི་སྟོང་པ་ཉིད་དོ་ཞེས་བྱང་ཆུབ་ཀྱི་ཕྱོགས་ཀྱི་ཆོས་རྣམས་རྣམ་པར་འཁྲུག་པར་མི་བྱེད་དོ།
།རང་བཞིན་སྟོང་པ་ཉིད་ནི་འདི་དག་ནི་འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་དང་།
མཐར་གྱིས་གནས་པའི་སྙོམས་པར་འཇུག་པ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་རྣམས་སོ།
།འདི་དག་ནི་གཟུངས་ཀྱི་སྒོ་རྣམས་ཀྱི་སྟོང་པ་ཉིད་དོ་ཞེས་གཟུངས་ཀྱི་སྒོ་རྣམས་རྣམ་པར་འཁྲུག་པར་མི་བྱེད་དོ།
།རང་བཞིན་སྟོང་པ་ཉིད་ནི་འདི་དག་ནི་དེ་བཞིན་གཤེགས་པའི་སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་རྣམས་སོ།
།འདི་དག་ནི་སངས་རྒྱས་ཀྱི་ཆོས་མ་འདྲེས་པ་རྣམས་ཀྱི་སྟོང་པ་ཉིད་དོ་ཞེས་སངས་རྒྱས་ཀྱི་ཆོས་མ་འདྲེས་པ་རྣམས་རྣམ་པར་འཁྲུག་པར་མི་བྱེད་དོ།
།རང་བཞིན་སྟོང་པ་ཉིད་ནི་འདི་དག་ནི་རྒྱུན་དུ་ཞུགས་པའི་འབྲས་བུ་དང་།
ལན་ཅིག་ཕྱིར་འོང་བའི་འབྲས་བུ་དང་།
ཕྱིར་མི་འོང་བའི་འབྲས་བུ་དང་།
དགྲ་བཅོམ་པ་ཉིད་དང་།
རང་བྱང་ཆུབ་དང་བྱང་ཆུབ་བོ།
།འདི་ནི་བྱང་ཆུབ་ཀྱི་སྟོང་པ་ཉིད་དོ་ཞེས་བྱང་ཆུབ་རྣམ་པར་འཁྲུག་པར་མི་བྱེད་དོ།
།རབ་འབྱོར་འདི་ལྟ་སྟེ་དཔེར་ན།
ནམ་མཁའ་ནི་ནམ་མཁའ་[^2365K]རྣམ་པར་འཁྲུག་པར་མི་བྱེད་དོ།
།ནང་གི་ནམ་མཁའ་ནི་ཕྱིའི་ནམ་མཁའ་རྣམ་པར་འཁྲུག་པར་མི་བྱེད་དོ།
།ཕྱིའི་ནམ་མཁའ་ནི་ནང་གི་ནམ་མཁའ་རྣམ་པར་འཁྲུག་པར་མི་བྱེད་དོ།
།རབ་འབྱོར་དེ་བཞིན་དུ་གཟུགས་ཀྱང་སྟོང་པ་ཉིད་རྣམ་པར་འཁྲུག་པར་མི་བྱེད་དོ།
།སྟོང་པ་ཉིད་ཀྱང་གཟུགས་རྣམ་པར་འཁྲུག་པར་མི་བྱེད་དོ།
།དེ་ཅིའི་ཕྱིར་ཞེ་ན།
དེ་དག་ལ་གང་འདི་ལྟར་འདི་ནི་གཟུགས་སོ།
།འདི་ནི་སྟོང་པ་ཉིད་དོ་ཞེས་རྣམ་པར་འཁྲུག་པར་མི་[^2366K]བྱེད་པ་དེ་ལྟ་བུའི་རང་བཞིན་མེད་དོ།
།དེ་བཞིན་དུ་ཆོས་ཐམས་ཅད་ལ་སྦྱར་རོ།
།ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པའང་[^2367K]སྟོང་པ་ཉིད་རྣམ་པར་འཁྲུག་པར་མི་བྱེད་དོ།
།[^2368K]སྟོང་པ་ཉིད་ཀྱང་རྣམ་པར་ཤེས་པ་རྣམ་པར་འཁྲུག་པར་མི་བྱེད་དོ།
།སྐྱེ་མཆེད་དང་།
ཁམས་དང་།
རྟེན་ཅིང་འབྲེལ་པར་འབྱུང་བ་རྣམས་ཀྱང་སྟོང་པ་ཉིད་རྣམ་པར་འཁྲུག་པར་མི་བྱེད་དོ།
།[^2369K]སྟོང་པ་ཉིད་ཀྱང་རྟེན་ཅིང་འབྲེལ་པར་འབྱུང་བ་རྣམས་རྣམ་པར་འཁྲུག་པར་མི་བྱེད་དོ།
།ཕ་རོལ་ཏུ་ཕྱིན་པ་རྣམས་དང་།
སྟོང་པ་ཉིད་ཐམས་ཅད་དང་།
བྱང་ཆུབ་ཀྱི་ཕྱོགས་ཀྱི་ཆོས་རྣམས་ཀྱང་སྟོང་པ་ཉིད་[^2370K]རྣམ་པར་འཁྲུག་པར་མི་བྱེད།
སྟོང་པ་ཉིད་ཀྱང་བྱང་ཆུབ་ཀྱི་ཕྱོགས་ཀྱི་ཆོས་རྣམས་རྣམ་པར་འཁྲུག་པར་མི་བྱེད་དོ།
།འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་རྣམས་[^2371K]དང་།
མཐར་གྱིས་གནས་པའི་སྙོམས་པར་འཇུག་པ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་རྣམས་ཀྱང་སྟོང་པ་ཉིད་རྣམ་པར་འཁྲུག་པར་མི་བྱེད།
སྟོང་པ་ཉིད་ཀྱང་གཟུངས་ཀྱི་སྒོ་རྣམས་རྣམ་པར་འཁྲུག་པར་མི་བྱེད་དོ།
།དེ་བཞིན་གཤེགས་པའི་སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།
སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་ཀྱང་སྟོང་པ་ཉིད་རྣམ་པར་འཁྲུག་པར་མི་བྱེད་དོ།
།[^2372K]སྟོང་པ་ཉིད་ཀྱང་སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་རྣམ་པར་འཁྲུག་པར་མི་བྱེད་དོ།
།རྒྱུན་དུ་ཞུགས་པའི་འབྲས་བུ་དང་།
ལན་ཅིག་ཕྱིར་འོང་བའི་འབྲས་བུ་དང་།
ཕྱིར་མི་འོང་བའི་འབྲས་བུ་དང་།
དགྲ་བཅོམ་པ་ཉིད་དང་།
རང་བྱང་ཆུབ་དང་།
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱང་སྟོང་པ་ཉིད་རྣམ་པར་འཁྲུག་པར་མི་བྱེད་དོ།
།[^2373K]སྟོང་པ་ཉིད་ཀྱང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་རྣམ་པར་འཁྲུག་པར་མི་བྱེད་དོ།
།དེ་ཅིའི་ཕྱིར་ཞེ་ན།
དེ་དག་ལ་[^2374K]གང་འདི་ལྟར་འདི་ནི་གཟུགས།
འདི་ནི་སྟོང་པ་ཉིད་དོ།
།འདི་ནི་[^2375K]ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་འདི་ནི་སྟོང་པ་ཉིད་དོ།
།འདི་ནི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་བར་དུ་འདི་ནི་སྟོང་པ་ཉིད་དོ་ཞེས་རྣམ་པར་འཁྲུག་པ་དེ་ལྟ་བུའི་རང་བཞིན་མེད་དོ།
།རབ་འབྱོར་གྱིས་གསོལ་པ།
བཅོམ་ལྡན་འདས་གལ་ཏེ་ཆོས་ཐམས་ཅད་དབྱེར་མ་མཆིས་ན་ཅིའི་སླད་དུ་བྱང་ཆུབ་སེམས་དཔའ་སེམས་དཔའ་ཆེན་པོ་བདག་ནི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡང་དག་པར་ཞུགས་ཏེ།
མངོན་པར་རྫོགས་པར་འཚང་རྒྱ་བར་བྱའོ་ཞེས་བགྱི་བར་སེམས་པར་འགྱུར།
བཅོམ་ལྡན་འདས་བྱང་ཆུབ་ནི་གཉིས་སུ་དབྱེར་མ་མཆིས་ཏེ།
གཉིས་སུ་དབྱེར་མ་མཆིས་པས་[^2376K]ནི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་མི་ནུས་སོ།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་དེ་བཞིན་ནོ།
།དེ་དེ་བཞིན་ཏེ།
བྱང་ཆུབ་ནི་གཉིས་སུ་དབྱེར་མེད་པ་སྟེ།
གཉིས་ལ་སྤྱོད་པ་ལ་བྱང་ཆུབ་མེད་དོ།
།རབ་འབྱོར་བྱང་ཆུབ་ནི་གཉིས་སུ་མེད་དེ་གཉིས་སུ་བྱར་མེད་པས་བྱང་ཆུབ་སེམས་དཔའ་སེམས་དཔའ་ཆེན་པོའི་བྱང་ཆུབ་ནི་བྱང་ཆུབ་བོ།
།བྱང་ཆུབ་སེམས་དཔའོ་ཞེས་བྱ་བར་གཉིས་སུ་བྱ་བ་ལ་མི་སྤྱོད་དེ།
བྱང་ཆུབ་སེམས་དཔའ་སེམས་དཔའ་ཆེན་པོའི་བྱང་ཆུབ་དེ་ནི་གཟུགས་ལ་མི་སྤྱོད་དོ།
།ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་ལ་མི་སྤྱོད་དོ།
།སྐྱེ་མཆེད་དང་།
ཁམས་དང་།
རྟེན་ཅིང་འབྲེལ་པར་འབྱུང་བ་རྣམས་ལ་མི་སྤྱོད་དོ།
།ཕ་རོལ་ཏུ་ཕྱིན་པ་རྣམས་དང་།
སྟོང་པ་ཉིད་ཐམས་ཅད་དང་།
བྱང་ཆུབ་ཀྱི་ཕྱོགས་ཀྱི་ཆོས་རྣམས་ལ་མི་སྤྱོད་དོ།
།འཕགས་པའི་བདེན་པ་[^2377K]དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་དང་།
མཐར་གྱིས་གནས་པའི་སྙོམས་པར་འཇུག་པ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་རྣམས་[^2378K]ལ་མི་སྤྱོད་དོ།
།དེ་བཞིན་གཤེགས་པའི་སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་ལ་མི་སྤྱོད་དོ།
།དེ་ཅིའི་ཕྱིར་ཞེ་ན།
བྱང་ཆུབ་ནི་བདག་གམ་བདག་གིར་བྱ་བ་མེད་པ་སྟེ།
བདག་གིས་[^2379K]གཟུགས་ལ་སྤྱད་པར་བྱའོ་ཞེའམ།
བདག་གི་གཟུགས་སོ་ཞེའམ།
བདག་གི་[^2380K]ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་ལ་སྤྱད་པར་བྱའོ་ཞེའམ།
བདག་གི་རྣམ་པར་ཤེས་པའོ་ཞེའམ།
བདག་གིས་[^2381K]སྐྱེ་མཆེད་དང་།
ཁམས་དང་།
རྟེན་ཅིང་འབྲེལ་པར་འབྱུང་བ་ལ་སྤྱད་པར་བྱའོ་ཞེའམ།
བདག་གི་རྟེན་ཅིང་འབྲེལ་པར་འབྱུང་བའོ་[^2382K]ཞེའམ།
བདག་གིས་[^2383K]ཕ་རོལ་ཏུ་ཕྱིན་པ་རྣམས་དང་།
སྟོང་པ་ཉིད་ཐམས་ཅད་དང་།
བྱང་ཆུབ་ཀྱི་ཕྱོགས་ཀྱི་ཆོས་རྣམས་ལ་སྤྱད་པར་བྱའོ་ཞེའམ།
བདག་གི་བྱང་ཆུབ་ཀྱི་ཕྱོགས་ཀྱི་ཆོས་རྣམས་སོ་ཞེའམ།
བདག་གིས་[^2384K]འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་དང་།
མཐར་གྱིས་གནས་པའི་སྙོམས་པར་འཇུག་པ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་རྣམས་[^2385K]ལ་སྤྱད་པར་བྱའོ་ཞེའམ།
བདག་གི་གཟུངས་ཀྱི་སྒོ་རྣམས་སོ་ཞེའམ།
བདག་གིས་དེ་བཞིན་གཤེགས་པའི་སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་ལ་སྤྱད་པར་བྱའོ་ཞེའམ།
བདག་གི་སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་དོ་ཞེའམ།
བདག་གིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་བར་ལ་སྤྱད་པར་བྱའོ་ཞེའམ།
བདག་གི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་བོ་ཞེས་བྱ་བར་བདག་དང་བདག་གིར་བྱ་བ་མེད་དོ།
།བྱང་ཆུབ་སེམས་དཔའ་སེམས་དཔའ་ཆེན་པོའི་བྱང་ཆུབ་[^2386K]ནི་འཛིན་པ་ལ་མི་སྤྱོད་དོ།
།མི་འཛིན་པ་ལ་ཡང་མི་སྤྱོད་དོ།
།རབ་འབྱོར་གྱིས་གསོལ་པ།
བཅོམ་ལྡན་འདས་གལ་ཏེ་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོའི་བྱང་ཆུབ་འཛིན་པ་ལའང་མི་སྤྱོད་མི་འཛིན་པ་ལའང་མི་སྤྱོད་ན།
བྱང་ཆུབ་སེམས་དཔའ་སེམས་དཔའ་ཆེན་པོའི་བྱང་ཆུབ་ཅི་ལ་སྤྱོད་པ་ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་ཇི་སྙམ་དུ་སེམས།
དེ་བཞིན་གཤེགས་པས་སྤྲུལ་པའི་[^2387K]བྱང་ཆུབ་འཛིན་པའམ།
མི་འཛིན་པའམ།
ཅི་ལ་ཡང་སྤྱོད་པ་ཡོད་[^2388K]དམ།
གསོལ་པ།
བཅོམ་ལྡན་འདས་དེ་ནི་མ་ལགས་སོ།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་ཇི་སྙམ་དུ་སེམས།
དགྲ་བཅོམ་པའི་རྨི་ལམ་གྱི་བློ་འཛིན་པའམ།
མི་འཛིན་པའམ་གང་ལ་ཡང་སྤྱོད་དམ།
གསོལ་པ།
བཅོམ་ལྡན་འདས་དེ་ནི་མ་ལགས་ཏེ།
དགྲ་བཅོམ་པ་ལ་ཡོང་ཡེ་ཉལ་བ་ཡང་མ་མཆིས་ན།
དེའི་རྨི་ལམ་གྱི་བློ་འཛིན་པའམ།
མི་འཛིན་པ་ལ་སྤྱོད་པར་འགྱུར་བ་ལྟ་ག་ལ་མཆིས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་བཞིན་དུ་བྱང་ཆུབ་སེམས་དཔའ་སེམས་དཔའ་ཆེན་པོའི་བྱང་ཆུབ་ཀྱང་འཛིན་པའམ་མི་འཛིན་པ་ལ་སྤྱོད་པ་མེད་དོ།
།གསོལ་པ།
བཅོམ་ལྡན་འདས་གལ་ཏེ་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོའི་བྱང་ཆུབ་འཛིན་པ་ལ་ཡང་མི་སྤྱོད་མི་འཛིན་པ་ལ་[^2389K]ཡང་མི་སྤྱོད།
གཟུགས་ལ་ཡང་མི་སྤྱོད།
ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་ལ་ཡང་[^2390K]མི་སྤྱོད།
སྐྱེ་མཆེད་དང་།
ཁམས་དང་།
རྟེན་ཅིང་འབྲེལ་པར་འབྱུང་བ་ལ་ཡང་[^2391K]མི་སྤྱོད།
ཕ་རོལ་ཏུ་ཕྱིན་པ་རྣམས་དང་།
སྟོང་པ་ཉིད་ཐམས་ཅད་དང་།
བྱང་ཆུབ་ཀྱི་ཕྱོགས་ཀྱི་ཆོས་རྣམས་ལའང་མི་སྤྱོད།
འཕགས་པའི་བདེན་པ་དང་།
བསམ་གཏན་དང།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་དང་།
མཐར་གྱིས་གནས་པའི་སྙོམས་པར་འཇུག་པ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་རྣམས་[^2392K]ལ་ཡང་མི་སྤྱོད།
དེ་བཞིན་གཤེགས་པའི་སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་ལ་ཡང་མི་སྤྱོད།
རྣམ་པ་ཐམས་ཅད་མཁྱེན་པ་ཉིད་ཀྱི་བར་ལ་ཡང་མི་སྤྱོད་ན།
ཇི་ལྟར་ན་[^2393K]བྱང་ཆུབ་སེམས་དཔའ་སེམས་དཔའ་ཆེན་པོ་ཕ་རོལ་ཏུ་ཕྱིན་པ་དྲུག་ལ་སྤྱད།
སྟོང་པ་ཉིད་བཅུ་བཞི་དང་།
བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་དང་།
རྣམ་པར་ཐར་པའི་སྒོ་གསུམ་དང་།
བསམ་གཏན་དང་།
རྣམ་པར་ཐར་པ་དང་།
ཏིང་ངེ་འཛིན་དང་།
སྙོམས་པར་འཇུག་པ་ཐམས་ཅད་དང་།
དེ་བཞིན་གཤེགས་པའི་སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་ལ་སྤྱད།
བྱང་ཆུབ་སེམས་དཔའི་ས་བཅུ་ཡོངས་སུ་རྫོགས་པར་བགྱིས།
མངོན་པར་ཤེས་པ་ལྔ་ལ་གནས།
བྱང་ཆུབ་སེམས་དཔའི་སྐྱོན་མ་མཆིས་པར་ཞུགས།
སངས་རྒྱས་ཀྱི་ཞིང་ཡོངས་སུ་དག་པར་བགྱིས་སེམས་ཅན་རྣམས་[^2394K]ཡོངས་སུ་སྨིན་པར་བགྱིས།
སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་དང་།
དཔེ་བྱད་བཟང་པོ་བརྒྱད་ཅུ་ཡོངས་སུ་བསྒྲུབས་ཤིང་།
རྣམ་པ་ཐམས་ཅད་མཁྱེན་པ་ཉིད་དུ་མངོན་པར་རྫོགས་པར་འཚང་རྒྱ་བར་འགྱུར།
བཅོམ་ལྡན་འདས་ཕ་རོལ་ཏུ་ཕྱིན་པ་དྲུག་ལ་མ་སྤྱད།
སྟོང་པ་ཉིད་བཅུ་བཞི་ལ་མ་སྤྱད།
བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་ལ་མ་སྤྱད།
རྣམ་པར་ཐར་པའི་སྒོ་གསུམ་ལ་མ་སྤྱད།
བསམ་གཏན་དང་།
རྣམ་པར་ཐར་པ་དང་།
ཏིང་ངེ་འཛིན་དང་།
སྙོམས་པར་འཇུག་པ་ཐམས་ཅད་ལ་མ་སྤྱད།
དེ་བཞིན་གཤེགས་པའི་སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་ལ་མ་སྤྱད།
བྱང་ཆུབ་སེམས་དཔའི་ས་བཅུ་ཡོངས་སུ་རྫོགས་པར་མ་བགྱིས།
མངོན་པར་ཤེས་པ་ལྔ་ལ་མ་གནས།
བྱང་ཆུབ་སེམས་དཔའི་སྐྱོན་མ་མཆིས་པར་མ་ཞུགས།
སངས་རྒྱས་ཀྱི་ཞིང་ཡོངས་སུ་དག་པར་མ་བགྱིས།
སེམས་ཅན་རྣམས་[^2395K]ཡོངས་སུ་སྨིན་པར་མ་བགྱིས།
སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་དང་།
དཔེ་བྱད་བཟང་པོ་བརྒྱད་ཅུ་ཡོངས་སུ་མ་བསྒྲུབས་པར་ནི།
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་མི་ནུས་སོ།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་དེ་བཞིན་ནོ།
།དེ་དེ་བཞིན་ཏེ།
ཇི་སྐད་དུ་[^2396K]སྨྲས་པ་དེ་བཞིན་ཏེ།
ཕ་རོལ་ཏུ་ཕྱིན་པ་དྲུག་ཡོངས་སུ་རྫོགས་པར་མ་བྱས།
སྟོང་པ་ཉིད་བཅུ་བཞི་དང་།
བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་དང་།
རྣམ་པར་ཐར་པའི་སྒོ་གསུམ་དང་།
བསམ་གཏན་དང་།
རྣམ་པར་ཐར་པ་དང་།
ཏིང་ངེ་འཛིན་དང་།
སྙོམས་པར་འཇུག་པ་ཐམས་ཅད་དང་།
དེ་བཞིན་གཤེགས་པའི་སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་ཡོངས་སུ་རྫོགས་པར་མ་བྱས།
བྱང་ཆུབ་སེམས་དཔའི་ས་བཅུ་ཡོངས་སུ་མ་རྫོགས།
མངོན་པར་ཤེས་པ་ལྔ་ལ་མ་གནས།
བྱང་ཆུབ་སེམས་དཔའི་སྐྱོན་མེད་པར་མ་ཞུགས།
སངས་རྒྱས་ཀྱི་ཞིང་ཡོངས་སུ་དག་པར་མ་བྱས།
སེམས་ཅན་རྣམས་[^2397K]ཡོངས་སུ་སྨིན་པར་མ་བྱས།
སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་དང་།
དཔེ་བྱད་བཟང་པོ་བརྒྱད་ཅུ་[^2398K]ཡོངས་སུ་མ་བསྒྲུབས་པར་ནི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་མི་ནུས་ཏེ།
རབ་འབྱོར་བྱང་ཆུབ་སེམས་དཔའ་སེམས་དཔའ་ཆེན་པོས་ཕ་རོལ་ཏུ་ཕྱིན་པ་དྲུག་དང་།
སྟོང་པ་ཉིད་ཐམས་ཅད་དང་།
དྲན་པ་ཉེ་བར་གཞག་པ་[^2399K]དང་།
འཕགས་པའི་ལམ་ཡན་ལག་བརྒྱད་པའི་བར་དང་།
རྣམ་པར་ཐར་པའི་སྒོ་སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
བསམ་གཏན་[^2400K]རྣམ་པར་ཐར་པ་དང་།
ཏིང་ངེ་འཛིན་དང་།
སྙོམས་པར་འཇུག་པ་ཐམས་ཅད་དང་།
དེ་བཞིན་གཤེགས་པའི་སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་དང་།
བྱང་ཆུབ་སེམས་དཔའི་ས་བཅུ་ཡོངས་སུ་རྫོགས་པར་བྱས།
མངོན་པར་ཤེས་པ་ལྔ་ལ་གནས།
བྱང་ཆུབ་སེམས་དཔའི་སྐྱོན་མེད་པར་ཞུགས།
སངས་རྒྱས་ཀྱི་ཞིང་ཡོངས་སུ་དག་པར་བྱས།
སེམས་ཅན་རྣམས་[^2401K]ཡོངས་སུ་སྨིན་པར་བྱས།
སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་དང་།
དཔེ་བྱད་བཟང་པོ་བརྒྱད་ཅུ་ཡོངས་སུ་བསྒྲུབས།
མི་ཉམས་པའི་ཆོས་ཉིད་དང་།
རྟག་ཏུ་བཏང་སྙོམས་སུ་རྣམ་པར་སྤྱོད་པ་ཡོངས་སུ་རྫོགས་པར་བྱས་ནས།
རྣམ་པ་ཐམས་ཅད་མཁྱེན་པ་ཉིད་ཐོབ་པར་འགྱུར་རོ།
།རབ་འབྱོར་དེ་ཡང་གཟུགས་ཀྱི་རང་བཞིན་ལ་གནས།
ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པའི་རང་བཞིན་ལ་གནས།
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་བར་གྱི་རང་བཞིན་ལ་གནས་ཏེ།
བྱང་ཆུབ་སེམས་དཔའ་སེམས་དཔའ་ཆེན་པོ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱའོ།
།རང་བཞིན་དེ་ཡང་ཉེ་བར་ཞི་བ་སྟེ།
ཆོས་གང་ཡང་འཕེལ་བར་བྱེད་པའམ།
འགྲིབ་པར་བྱེད་པའམ།
སྐྱེ་བའམ།
འགག་པའམ།
ཀུན་ནས་ཉོན་མོངས་པའམ།
རྣམ་པར་བྱང་བའམ།
ཐོབ་པའམ།
མངོན་པར་རྟོགས་པར་བྱེད་པ་མེད་དོ་ཞེས་བྱ་བ་ནི་གཉིས་སུ་མེད་པའི་ཆོས་ལ་འགོད་པའི་ཕྲིན་ལས་ཡིན་ནོ།།
།།རབ་འབྱོར་དེ་ཡང་འཇིག་རྟེན་གྱི་ཐ་སྙད་དུ་བཏགས་པའི་ཆོས་ཉེ་བར་བཟུང་ནས།
བྱང་ཆུབ་སེམས་དཔའ་སེམས་དཔའ་ཆེན་པོ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱའི་དོན་དམ་པར་ནི་གཟུགས་སམ།
ཚོར་བའམ།
འདུ་ཤེས་སམ།
འདུ་བྱེད་རྣམས་སམ།
[^2402K]རྣམ་པར་ཤེས་པའམ།
སྐྱེ་མཆེད་དམ།
ཁམས་སམ།
རྟེན་ཅིང་འབྲེལ་པར་འབྱུང་བའམ།
ཕ་རོལ་ཏུ་ཕྱིན་པ་རྣམས་སམ།
སྟོང་པ་ཉིད་ཐམས་ཅད་དང་།
བྱང་ཆུབ་ཀྱི་ཕྱོགས་ཀྱི་ཆོས་རྣམས་སམ།
འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་དང་།
མཐར་གྱིས་གནས་པའི་སྙོམས་པར་འཇུག་པ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་རྣམས་སམ།
དེ་བཞིན་གཤེགས་པའི་སྟོབས་དང་།
མི་འཇིགས་པ་དང་།
སོ་སོ་ཡང་དག་པར་རིག་པ་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་རྣམས་སམ།
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་བར་རམ།
གང་བྱང་ཆུབ་ཏུ་སྤྱོད་པའི་ཆོས་དེ་ལྟ་བུ་ཡང་མེད་དེ།
ཆོས་དེ་དག་ཐམས་ཅད་ནི་འཇིག་རྟེན་གྱི་ཐ་སྙད་ཉེ་བར་བཟུང་སྟེ་བཏགས་པ་ཡིན་གྱི་དོན་དམ་པར་ནི་མ་ཡིན་ནོ།
།དེ་བས་ན་བྱང་ཆུབ་སེམས་དཔའ་སེམས་དཔའ་ཆེན་པོ་སེམས་དང་པོ་བསྐྱེད་པ་ནས་ཉེ་བར་བཟུང་སྟེ།
བྱང་ཆུབ་ཏུ་སྤྱོད་ཀྱང་སེམས་དེ་དག་མི་དམིགས་ཏེ།
སེམས་ཅན་རྣམས་དང་བྱང་ཆུབ་དང་སངས་རྒྱས་དང་།
བྱང་ཆུབ་སེམས་དཔའ་ཡང་མི་དམིགས་སོ།
།རབ་འབྱོར་དེ་ཇི་སྙམ་དུ་སེམས།
གང་གི་ཚེ་རབ་འབྱོར་ཁྱོད་ཀྱིས་འཇིག་ཚོགས་ལ་ལྟ་བ་སྤང་བའི་ཕྱིར་དབང་པོ་རྣམས་ཐོབ་པར་འགྱུར་བ་[^2403K]དང་།
བར་ཆད་མེད་པའི་ཏིང་ངེ་འཛིན་དང[^2404K]།
རྒྱུན་དུ་ཞུགས་པའི་འབྲས་བུ་ཐོབ་པའམ།
ལན་ཅིག་ཕྱིར་འོང་བའི་འབྲས་བུ་དང་།
ཕྱིར་མི་འོང་བའི་འབྲས་བུ་དང་།
དགྲ་བཅོམ་པ་ཉིད་ཐོབ་པར་འགྱུར་བ་དེའི་ཚེ་རྨི་ལམ་མམ།
སེམས་སམ།
ལམ་མམ།
འབྲས་བུ་དམིགས་པར་འགྱུར་བ་ཡོད་དམ།
གསོལ་པ།
བཅོམ་ལྡན་འདས་དེ་ནི་མ་ལགས་སོ།
།བཅོམ་ལྡན་འདས་ཀྱིས་བཀའ་སྩལ་པ།
འོ་ན་ཅི་ལྟར་རབ་འབྱོར་ཞེས་བྱ་བའི་མིང་ཅན་གྱི་གནས་བརྟན་ཁྱོད་ཀྱིས་[^2405K]དགྲ་བཅོམ་པ་ཐོབ་བོ་ཞེས་བཏགས་པ་ཡིན།
གསོལ་པ།
བཅོམ་ལྡན་འདས་འཇིག་རྟེན་གྱི་ཐ་སྙད་ཉེ་བར་བཟུང་ནས་ལགས་སོ།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་བཞིན་དུ་བྱང་ཆུབ་སེམས་དཔའ་སེམས་དཔའ་ཆེན་པོ་ཡང་འཇིག་རྟེན་གྱི་ཐ་སྙད་དུ་བཏགས་པའོ།
།གཟུགས་ཀྱང་འཇིག་རྟེན་གྱི་ཐ་སྙད་དུ་བཏགས་པའོ།
།ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་ཡང་འཇིག་རྟེན་གྱི་ཐ་སྙད་དུ་བཏགས་པའོ།
།སྐྱེ་མཆེད་དང་།
ཁམས་དང་།
རྟེན་ཅིང་འབྲེལ་པར་འབྱུང་བ་ཡང་འཇིག་རྟེན་གྱི་ཐ་སྙད་དུ་བཏགས་པའོ།
།ཕ་རོལ་ཏུ་ཕྱིན་པ་རྣམས་དང་།
སྟོང་པ་ཉིད་ཐམས་ཅད་དང་།
བྱང་ཆུབ་ཀྱི་ཕྱོགས་ཀྱི་ཆོས་རྣམས་ཀྱང་འཇིག་རྟེན་གྱི་ཐ་སྙད་དུ་བཏགས་པའོ།
།འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་དང་།
མཐར་གྱིས་གནས་པའི་སྙོམས་པར་འཇུག་པ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་རྣམས་ཀྱང་འཇིག་རྟེན་གྱི་ཐ་སྙད་དུ་བཏགས་པའོ།
།དེ་བཞིན་གཤེགས་པའི་སྟོབས་དང་།
མི་འཇིགས་པ་དང་།
སོ་སོ་ཡང་དག་པར་རིག་པ་བཞི་[^2406K]དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་ཀྱང་འཇིག་རྟེན་གྱི་ཐ་སྙད་དུ་བཏགས་པའོ།
།རྣམ་པ་ཐམས་ཅད་མཁྱེན་པ་ཉིད་ཀྱི་བར་ཡང་འཇིག་རྟེན་གྱི་ཐ་སྙད་དུ་བཏགས་པའོ།
།བྱང་ཆུབ་སེམས་དཔའ་སེམས་དཔའ་ཆེན་པོས་ནི་ཆོས་གང་ལ་ཡང་འཕེལ་བར་བྱེད་པའམ།
འགྲིབ་པར་བྱེད་པའམ།
ཕན་འདོགས་པའམ།
གནོད་པར་བྱེད་པ་དེ་ལྟ་བུ་[^2407K]གང་ཡང་མི་[^2408K]དམིགས་ཏེ།
ཆོས་ཀྱི་རང་བཞིན་ཉེ་བར་བཟུང་ནས་ཆོས་རྣམས་ཀྱི་ཆོས་ཀྱི་རང་བཞིན་དེ་ཡང་མ་དམིགས་ན།
སེམས་དང་པོ་བསྐྱེད་པ་དམིགས་པར་འགྱུར་བ་ལྟ་ཅི་སྨོས་ཏེ་དེ་ནི་གནས་མེད་དོ།
།ས་བཅུ་པའི་བར་དང་།
ཕ་རོལ་ཏུ་ཕྱིན་པ་རྣམས་དང་།
སྟོང་པ་ཉིད་ཐམས་ཅད་དང་།
བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་དམིགས་པར་འགྱུར་བ་ལྟ་ཅི་སྨོས་ཏེ་དེ་ནི་གནས་མེད་དོ།
།འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་དང་།
མཐར་གྱིས་གནས་པའི་སྙོམས་པར་འཇུག་པ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་རྣམས་སུ་དམིགས་པར་འགྱུར་བ་ལྟ་ཅི་སྨོས་ཏེ་དེ་ནི་གནས་མེད་དོ།
།དེ་བཞིན་གཤེགས་པའི་སྟོབས་བཅུ་[^2409K]དང་།
མི་འཇིགས་པ་དང་།
སོ་སོ་ཡང་དག་པར་རིག་པ་བཞི་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་དམིགས་པར་འགྱུར་བ་ལྟ་ཅི་སྨོས་ཏེ་དེ་ནི་གནས་མེད་དོ།
།རྣམ་པ་ཐམས་ཅད་མཁྱེན་པ་ཉིད་ཀྱི་བར་དུ་དམིགས་པར་འགྱུར་བ་ལྟ་ཅི་སྨོས་ཏེ་དེ་ནི་གནས་མེད་དོ།
།རབ་འབྱོར་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་ཕ་རོལ་ཏུ་ཕྱིན་པ་དྲུག་ལ་སྤྱོད་ཅིང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་ཏེ་སེམས་ཅན་རྣམས་ཀྱི་དོན་བྱེད་དོ་ཞེས་བྱ་བ་ནི་བརྡར་བཏགས་པའི་ཤེས་པ་ལ་འགོད་པའི་ཕྲིན་ལས་ཡིན་ནོ།།
།།དེ་ནས་ཚེ་དང་ལྡན་པ་རབ་འབྱོར་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ།
།བཅོམ་ལྡན་འདས་གལ་ཏེ་བྱང་ཆུབ་སེམས་དཔའ་སེམས་དཔའ་ཆེན་པོ་ཕ་རོལ་ཏུ་ཕྱིན་པ་དྲུག་ལ་སྤྱོད་པ་དང་།
སྟོང་པ་ཉིད་བཅུ་བཞི་དང་།
བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་ལ་སྤྱོད་པ་དང་།
རྣམ་པར་ཐར་པའི་སྒོ་གསུམ་དང་།
བསམ་གཏན་དང་།
རྣམ་པར་ཐར་པ་དང་།
ཏིང་ངེ་འཛིན་དང་།
སྙོམས་པར་འཇུག་པ་ཐམས་ཅད་དང་།
འཕགས་པའི་བདེན་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་རྣམས་ལ་སྤྱོད་པ་དང་།
དེ་བཞིན་གཤེགས་པའི་སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་ལ་སྤྱོད་པས་བྱང་ཆུབ་ཀྱི་ལམ་ཡོངས་སུ་རྫོགས་པར་བགྱིས་ཀྱང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བའི་སྐལ་བ་མ་མཆིས་ན།
བཅོམ་ལྡན་འདས་དེ་ཅི་ལྟར་[^2410K]བྱང་ཆུབ་སེམས་དཔའ་སེམས་དཔའ་ཆེན་པོ་བླ་ན་མེད་པ་ཡང་དག་པར་རྫོགས་པའི་[^2411K]བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་འགྱུར་བ་ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་ནམ་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
ཐབས་མཁས་པས་སྦྱིན་པའི་ཕ་རོལ་ཏུ་ཕྱིན་པ་ལ་སྤྱོད་ཀྱང་སྦྱིན་པ་དང་སྦྱིན་པའི་བདག་པོ་དང་ལེན་པ་ཡང་མི་དམིགས།
ཆོས་དེ་དག་ལས་གཞན་དུ་ཡང་མི་སྤྱོད་ན་དེའི་ཚེ་བྱང་ཆུབ་སེམས་དཔའ་སེམས་དཔའ་ཆེན་པོ་བྱང་ཆུབ་ཀྱི་ལམ་འཐོབ་པར་འགྱུར་ཏེ།
རབ་འབྱོར་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་དེ་ལྟར་སྤྱོད་ན་ཐབས་མཁས་པས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱའོ།
།རབ་འབྱོར་གཞན་ཡང་ནམ་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་ལ་སྤྱོད་ཀྱང་།
ཚུལ་ཁྲིམས་དང་ཚུལ་ཁྲིམས་དང་ལྡན་པའང་མི་[^2412K]དམིགས།
ཆོས་དེ་གཉིས་ལས་གཞན་དུ་[^2413K]མི་སྤྱོད་ན་དེའི་ཚེ་བྱང་ཆུབ་སེམས་དཔའ་སེམས་དཔའ་ཆེན་པོ་བྱང་ཆུབ་ཀྱི་ལམ་འཐོབ་པར་འགྱུར་ཏེ།
རབ་འབྱོར་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་དེ་ལྟར་སྤྱོད་ན་ཐབས་མཁས་པས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱའོ།
།རབ་འབྱོར་གཞན་ཡང་ནམ་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
བཟོད་པའི་ཕ་རོལ་ཏུ་ཕྱིན་པ་ལ་སྤྱོད་ཀྱང་།
བཟོད་པ་དང་བཟོད་པ་དང་ལྡན་པ་ཡང་མི་དམིགས།
ཆོས་དེ་གཉིས་ལས་གཞན་དུ་ཡང་མི་སྤྱོད་ན།
དེའི་ཚེ་བྱང་ཆུབ་སེམས་དཔའ་སེམས་དཔའ་ཆེན་པོ་བྱང་ཆུབ་ཀྱི་ལམ་འཐོབ་པར་[^2414K]འགྱུར་ཏེ།
རབ་འབྱོར་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་དེ་ལྟར་སྤྱོད་ན།
ཐབས་མཁས་པས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱའོ།
།རབ་འབྱོར་གཞན་ཡང་ནམ་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
བརྩོན་འགྲུས་ཀྱི་ཕ་རོལ་ཏུ་ཕྱིན་པ་ལ་སྤྱོད་ཀྱང་།
བརྩོན་འགྲུས་དང་བརྩོན་འགྲུས་རྩོམ་པ་ཡང་མི་དམིགས།
ཆོས་དེ་[^2415K]གཉིས་ལས་གཞན་དུ་ཡང་མ་[^2416K]དམིགས་ན།
དེའི་ཚེ་བྱང་ཆུབ་སེམས་དཔའ་སེམས་དཔའ་ཆེན་པོ་བྱང་ཆུབ་ཀྱི་ལམ་འཐོབ་པར་འགྱུར་ཏེ།
རབ་འབྱོར་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་དེ་ལྟར་སྤྱོད་ན།
ཐབས་མཁས་པས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱའོ།
།རབ་འབྱོར་གཞན་ཡང་ནམ་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
བསམ་གཏན་གྱི་ཕ་རོལ་ཏུ་ཕྱིན་པ་ལ་སྤྱོད་ཀྱང་།
བསམ་གཏན་དང་བསམ་གཏན་པའང་མི་དམིགས།
ཆོས་དེ་[^2417K]གཉིས་ལས་གཞན་དུའང་མི་སྤྱོད་ན་དེའི་ཚེ་བྱང་ཆུབ་སེམས་དཔའ་སེམས་དཔའ་ཆེན་པོ་བྱང་ཆུབ་ཀྱི་ལམ་འཐོབ་པར་[^2418K]འགྱུར་ཏེ།
རབ་འབྱོར་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་དེ་ལྟར་སྤྱོད་ན།
ཐབས་མཁས་པས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱའོ།
།རབ་འབྱོར་གཞན་ཡང་ནམ་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
ཤེས་རབ་ཀྱི་ཕ་རོལ་ཏུ་ཕྱིན་པ་སྒོམ་ཡང་ཤེས་རབ་དང་ཤེས་རབ་དང་ལྡན་པའང་མི་དམིགས།
ཆོས་དེ་གཉིས་ལས་གཞན་དུའང་མི་སྤྱོད་ན།
དེའི་ཚེ་བྱང་ཆུབ་སེམས་དཔའ་སེམས་དཔའ་ཆེན་པོ་བྱང་ཆུབ་ཀྱི་ལམ་འཐོབ་པར་[^2419K]འགྱུར་ཏེ།
རབ་འབྱོར་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་དེ་ལྟར་སྤྱོད་ན།
ཐབས་མཁས་པས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱའོ།
།རབ་འབྱོར་གཞན་ཡང་ནམ་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་ཀྱི་བར་ལ་སྤྱོད་ཀྱང་།
སངས་རྒྱས་ཀྱི་ཆོས་མ་འདྲེས་པ་རྣམས་དང་།
སངས་རྒྱས་ཀྱི་ཆོས་མ་འདྲེས་པ་སྒོམ་པ་ཡང་མི་དམིགས།
ཆོས་དེ་[^2420K]གཉིས་ལས་གཞན་དུའང་མི་སྤྱོད་ན།
དེའི་ཚེ་བྱང་ཆུབ་སེམས་དཔའ་སེམས་དཔའ་ཆེན་པོ་བྱང་ཆུབ་ཀྱི་ལམ་འཐོབ་པར་[^2421K]འགྱུར་ཏེ།
རབ་འབྱོར་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་དེ་ལྟར་སྤྱོད་ན།
ཐབས་མཁས་པས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱའོ།
།དེ་ནས་ཚེ་དང་ལྡན་པ་ཤཱ་རིའི་བུས་བཅོམ་ལྡན་འདས་ལ་འདི་སྐད་ཅེས་གསོལ་ཏོ།
།བཅོམ་ལྡན་འདས་ཇི་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
བྱང་ཆུབ་ཀྱི་ལམ་ལ་བརྩོན་པར་བགྱིད་པ་[^2422K]ལགས།
བཅོམ་ལྡན་འདས་ཀྱིས་བཀའ་སྩལ་པ།
ཤཱ་རིའི་བུ་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
ཐབས་མཁས་པས་གཟུགས་ལ་མི་སྦྱོར་མི་འབྱེད་དེ།
དེ་ཅིའི་ཕྱིར་ཞེ་ན།
དེ་ནི་འདི་ལྟར་གང་སྦྱར་བའམ།
དབྱེ་བར་བྱ་བའི་གཟུགས་ལ་ངོ་བོ་ཉིད་མེད་དོ།
།ཚོར་བ་དང་།
འདུ་ཤེས་དང་།
འདུ་བྱེད་རྣམས་དངརྣམ་པར་ཤེས་པ་ལ་མི་སྦྱོར་མི་འབྱེད་དེ།
དེ་ཅིའི་ཕྱིར་ཞེ་ན།
དེ་ནི་འདི་ལྟར་གང་ལ་[^2423K]སྦྱར་བའམ་དབྱེ་བར་བྱེད་པའི་[^2424K]རྣམ་པར་ཤེས་པ་ལ་ངོ་བོ་ཉིད་མེད་དོ།
།སྐྱེ་མཆེད་དང་།
ཁམས་དང་།
རྟེན་ཅིང་འབྲེལ་པར་འབྱུང་བ་རྣམས་ལ་མི་སྦྱོར་མི་འབྱེད་དེ།
དེ་ཅིའི་ཕྱིར་ཞེ་ན།
དེ་ནི་འདི་ལྟར་གང་ལ་སྦྱར་བའམ་དབྱེ་བར་བྱ་བའི་རྟེན་ཅིང་འབྲེལ་པར་འབྱུང་བ་ལ་ངོ་བོ་ཉིད་མེད་དོ།
།ཕ་རོལ་ཏུ་ཕྱིན་པ་རྣམས་དང་།
སྟོང་པ་ཉིད་ཐམས་ཅད་དང་།
བྱང་ཆུབ་ཀྱི་ཕྱོགས་ཀྱི་ཆོས་རྣམས་ལ་མི་སྦྱོར་མི་འབྱེད་དེ།
དེ་ཅིའི་ཕྱིར་ཞེ་ན།
དེ་ནི་འདི་ལྟར་གང་ལ་[^2425K]སྦྱར་བའམ་དབྱེ་བར་བྱ་བའི་བྱང་ཆུབ་ཀྱི་ཕྱོགས་ཀྱི་ཆོས་རྣམས་ལ་ངོ་བོ་ཉིད་མེད་དོ།
།འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་དང་།
མཐར་གྱིས་གནས་པའི་སྙོམས་པར་འཇུག་པ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་རྣམས་[^2426K]ལ་མི་སྦྱོར་མི་འབྱེད་དེ།
དེ་ཅིའི་ཕྱིར་ཞེ་ན།
དེ་ནི་འདི་ལྟར་གང་[^2427K]སྦྱར་བའམ།
དབྱེ་བར་བྱ་བའི་གཟུངས་ཀྱི་སྒོ་རྣམས་ལ་ངོ་བོ་ཉིད་མེད་དོ།
།དེ་བཞིན་གཤེགས་པའི་སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་རྣམས་ལ་མི་སྦྱོར་མི་འབྱེད་དོ།
།དེ་ཅིའི་ཕྱིར་ཞེ་ན།
དེ་ནི་འདི་ལྟར་གང་སྦྱར་བའམ།
དབྱེ་བར་བྱ་བའི་སངས་རྒྱས་ཀྱི་ཆོས་མ་འདྲེས་པ་རྣམས་ལ་ངོ་བོ་ཉིད་མེད་དོ།
།གསོལ་པ།
བཅོམ་ལྡན་འདས་ཆོས་གང་ལ་ཡང་སྦྱར་བའམ་དབྱེ་བར་བགྱི་བའི་ངོ་བོ་ཉིད་མ་མཆིས་ན།
གང་ལ་བྱང་ཆུབ་སེམས་དཔའ་སེམས་དཔའ་ཆེན་པོས་བསླབ་པར་བགྱི་བའི་ཤེས་རབ་ཀྱི་ཕ་རོལ་ཏུ་ཕྱིན་པ་ཇི་ལྟར་མངོན་པར་སྒྲུབ་པར་འགྱུར།
ཤེས་རབ་ཀྱི་ཕ་རོལ་ཏུ་ཕྱིན་པ་ལ་མ་བསླབས་པར་ནི་བྱང་ཆུབ་སེམས་དཔའ་སེམས་དཔའ་ཆེན་པོས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་མི་ནུས་སོ།
།བཅོམ་ལྡན་འདས་ཀྱིས་བཀའ་སྩལ་པ།
ཤཱ་རིའི་བུ་དེ་དེ་བཞིན་ནོ།
།དེ་དེ་བཞིན་ཏེ།
ཇི་སྐད་དུ་སྨྲས་པ་དེ་བཞིན་ཏེ།
ཤེས་རབ་ཀྱི་ཕ་རོལ་ཏུ་ཕྱིན་པ་ལ་མ་བསླབས་པར་བྱང་ཆུབ་སེམས་དཔའ་སེམས་དཔའ་ཆེན་པོས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་མི་ནུས་ཏེ།
དེ་ཡང་ཐབས་མཁས་པས་ཡིན་གྱི།
ཐབས་མི་མཁས་པས་མ་ཡིན་ནོ།
།ཤཱ་རིའི་བུ་གལ་ཏེ་བྱང་ཆུབ་སེམས་དཔའ་སེམས་དཔའ་ཆེན་པོས་[^2428K]ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
ཆོས་[^2429K]གང་ལ་ལ་ཞིག་གི་ངོ་བོ་ཉིད་དམིགས་ན་ནི་དེའི་ཕྱིར་འཛིན་པར་མི་[^2430K]འགྱུར་ན།
འོན་ཏེ་མི་དམིགས་ན་འདི་ནི་གཟུགས་སོ།
།འདི་ནི་ཚོར་བའོ།
།འདི་ནི་འདུ་ཤེས་སོ།
།འདི་ནི་འདུ་བྱེད་རྣམས་སོ།
།འདི་ནི་རྣམ་པར་ཤེས་པའོ་ཞེས་བྱ་བར་ཡང་ཅི་ཞིག་བཟུང[^2431K]།
འདི་དག་ནི་སྐྱེ་མཆེད་དང་།
ཁམས་དང་།
རྟེན་ཅིང་འབྲེལ་པར་འབྱུང་བའོ།
།འདི་དག་ནི་ཕ་རོལ་ཏུ་ཕྱིན་པ་རྣམས་དང་།
སྟོང་པ་ཉིད་ཐམས་ཅད་དང་།
བྱང་ཆུབ་ཀྱི་ཕྱོགས་ཀྱི་ཆོས་རྣམས་སོ།
།འདི་དག་ནི་འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་དང་།
མཐར་གྱིས་གནས་པའི་སྙོམས་པར་འཇུག་པ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་རྣམས་སོ།
།འདི་དག་ནི་དེ་བཞིན་གཤེགས་པའི་སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་རྣམས་སོ།
།འདི་དག་[^2432K]ནི་རྣམ་པ་ཐམས་ཅད་མཁྱེན་པ་ཉིད་ཀྱི་བར་རོ་ཞེས་བྱ་བར་ཡང་ཅི་ཞིག་[^2433K]བཟུང་སྟེ།
ཤཱ་རིའི་བུ་ཤེས་རབ་ཀྱི་ཕ་རོལ་ཏུ་ཕྱིན་པ་ནི་གཟུང་དུ་མེད་དོ[^2434K]།
།བསམ་གཏན་གྱི་ཕ་རོལ་ཏུ་ཕྱིན་པ་དང་།
བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་།
བཟོད་པའི་ཕ་རོལ་ཏུ་ཕྱིན་པ་དང་།
ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་།
སྦྱིན་པའི་ཕ་རོལ་ཏུ་ཕྱིན་པ་ཡང་གཟུང་དུ་མེད་དོ[^2435K]།
།སྟོང་པ་ཉིད་[^2436K]ཐམས་ཅད་དང་།
བྱང་ཆུབ་ཀྱི་ཕྱོགས་ཀྱི་ཆོས་རྣམས་ནི་གཟུང་དུ་མེད་དོ[^2437K]།
།འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་ཐར་པ་དང[^2438K]།
མཐར་གྱིས་གནས་པའི་སྙོམས་པར་འཇུག་པ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་རྣམས་ནི་གཟུང་དུ་མེད་པའོ།
།དེ་བཞིན་གཤེགས་པའི་སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་ནི་གཟུང་དུ་མེད་པའོ།
།ཤཱ་རིའི་བུ་དེ་ནི་གཟུང་དུ་མེད་པའི་ཕ་རོལ་ཏུ་ཕྱིན་པ་སྟེ།
འདི་ལྟར་ཤེས་རབ་ཀྱི་ཕ་རོལ་ཏུ་ཕྱིན་པའོ།
།དེ་ལ་བྱང་ཆུབ་སེམས་དཔའ་སེམས་དཔའ་ཆེན་པོས་བསླབ་པར་[^2439K]བྱ་སྟེ།
དེ་ལ་སློབ་པའི་བྱང་ཆུབ་སེམས་དཔའ་སེམས་དཔའ་ཆེན་པོས་ནི་སློབ་པར་[^2440K]བྱ་བ་ཡང་མི་དམིགས་ན།
ཤེས་རབ་ཀྱི་ཕ་རོལ་ཏུ་ཕྱིན་པ་ལྟ་ཅི་སྨོས།
བྱང་ཆུབ་ལྟ་ཡང་ཅི་སྨོས།
བྱང་ཆུབ་ཀྱི་ཕྱོགས་ཀྱི་ཆོས་རྣམས་ལྟ་ཡང་[^2441K]ཅི་སྨོས།
སངས་རྒྱས་ཀྱི་ཆོས་རྣམས་ལྟ་ཡང་ཅི་སྨོས།
རང་སངས་རྒྱས་ཀྱི་ཆོས་རྣམས་ལྟ་ཡང་ཅི་སྨོས།
ཉན་ཐོས་ཀྱི་ཆོས་རྣམས་ལྟ་ཡང་ཅི་སྨོས།
སོ་སོའི་[^2442K]སྐྱེ་བོའི་ཆོས་རྣམས་ལྟ་ཡང་ཅི་སྨོས།
དེ་ཅིའི་ཕྱིར་ཞེ་ན།
ཤཱ་རིའི་བུ་དེ་ནི་འདི་ལྟར་ཆོས་གང་ལ་ཡང་ངོ་བོ་ཉིད་མེད་དོ།
།དེ་ལྟར་ཆོས་ཐམས་ཅད་དངོས་པོ་མེད་པའི་ངོ་བོ་ཉིད་ལ་སོ་སོའི་[^2443K]སྐྱེ་བོ་ནི་གང་རྒྱུན་དུ་ཞུགས་པ་ནི་གང་ཞིག་ཡོད།
ལན་ཅིག་ཕྱིར་འོང་བ་དང་།
ཕྱིར་མི་འོང་བ་དང་།
དགྲ་བཅོམ་པ་དང་།
རང་སངས་རྒྱས་ནི་གང་ཞིག་ཡོད།
བྱང་ཆུབ་སེམས་དཔའ་ནི་གང་ཞིག་ཡོད།
དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ནི་གང་ཞིག་ཡོད།
གལ་ཏེ་གང་ཟག་དེ་དག་དམིགས་སུ་མེད་ན།
ཆོས་གང་གིས་སོ་སོའི་[^2444K]སྐྱེ་བོའམ།
རྒྱུན་དུ་ཞུགས་པའམ།
ལན་ཅིག་ཕྱིར་འོང་བའམ།
ཕྱིར་མི་འོང་བའམ།
དགྲ་བཅོམ་པ་དང་།
རང་སངས་རྒྱས་སམ།
བྱང་ཆུབ་སེམས་དཔའ་འམ།
དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཞེས་བྱ་བར་བརྗོད་པའི་ཆོས་དེ་དག་འབྱུང་བར་ཡང་ག་ལ་འགྱུར།
གསོལ་པ།
བཅོམ་ལྡན་འདས་ཆོས་ཐམས་ཅད་དངོས་པོ་མ་མཆིས་པ་ལ་ནི་འདི་དག་ནི་སོ་སོའི་[^2445K]སྐྱེ་བོ་ཞེས་བགྱི་བ་ནས།
འདི་ནི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སོ་ཞེས་བགྱི་བའི་བར་དུ་འབྱུང་བ་ཅིའི་སླད་དུ་དམིགས་པར་འགྱུར།
བཅོམ་ལྡན་འདས་ཀྱིས་བཀའ་སྩལ་པ།
ཤཱ་རིའི་བུ་ཅི་གཟུགས་ཀྱི་དངོས་པོ་གང་ལ་བྱིས་པ་སོ་སོའི་སྐྱེ་བོ་རྣམས་མངོན་པར་ཞེན་པར་འགྱུར་བ་དེ་ལྟ་བུ་ཡོད་དམ།
ཡོད་པར་གྱུར་ཏམ།
ཡོད་པར་འགྱུར་རམ།
གསོལ་པ།
བཅོམ་ལྡན་འདས་ཕྱིན་ཅི་ལོག་མ་གཏོགས་པར་[^2446K]དེ་ནི་མ་ལགས་སོ།
།བཅོམ་ལྡན་འདས་ཀྱིས་བཀའ་སྩལ་པ།
ཤཱ་རིའི་བུ་ཅི་ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པའི་དངོས་པོ་གང་ལ་བྱིས་པ་སོ་སོའི་སྐྱེ་བོ་རྣམས་མངོན་པར་ཞེན་པར་གྱུར་པ་དེ་ལྟ་བུ་ཡོད་དམ།
ཡོད་པར་གྱུར་ཏམ།
ཡོད་པར་འགྱུར་རམ།
གསོལ་པ།
བཅོམ་ལྡན་འདས་ཕྱིན་ཅི་ལོག་མ་གཏོགས་པར་དེ་ནི་མ་ལགས་སོ།
།བཅོམ་ལྡན་འདས་ཀྱིས་བཀའ་སྩལ་པ།
ཤཱ་རིའི་བུ་སངས་རྒྱས་ཀྱི་ཆོས་མ་འདྲེས་པ་བཅོམ་བརྒྱད་ཀྱི་བར་གྱི་དངོས་པོ་གང་ལ་བྱིས་པ་སོ་སོའི་སྐྱེ་བོ་རྣམས་མངོན་པར་ཞེན་པར་གྱུར་པ་དེ་ལྟ་བུ་ཡོད་དམ།
ཡོད་པར་གྱུར་ཏམ།
ཡོད་པར་འགྱུར་རམ།
གསོལ་པ།
བཅོམ་ལྡན་འདས་ཕྱིན་ཅི་ལོག་མ་གཏོགས་པར་དེ་ནི་མ་ལགས་སོ།
།བཅོམ་ལྡན་འདས་ཀྱིས་བཀའ་སྩལ་པ།
ཤཱ་རིའི་བུ་དེ་དེ་བཞིན་ནོ།
།དེ་དེ་བཞིན་ཏེ།
ཆོས་ཐམས་ཅད་ལ་[^2447K]དངོས་པོ་མེད་པ་[^2448K]ཕྱིན་ཅི་ལོག་གི་དབང་གིས་སེམས་ཅན་རྣམས་རྣམ་པར་རྟོག་སྟེ།
དེའི་ཕྱིར་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
ཐབས་མཁས་པས་ཆོས་ཐམས་ཅད་དངོས་པོ་མེད་པར་མཐོང་ནས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡང་དག་པར་འཇུག་[^2449K]གོ་ཞེས་བྱ་བ་ནི་དམིགས་སུ་མེད་པའི་ཡེ་ཤེས་ལ་འགོད་པའི་ཕྲིན་ལས་ཡིན་ནོ།།
།།གསོལ་པ།
བཅོམ་ལྡན་འདས་ཐབས་མཁས་པ་[^2450K]གང་གིས་བྱང་ཆུབ་སེམས་དཔའ་སེམས་དཔའ་ཆེན་པོ་ཆོས་ཐམས་ཅད་དངོས་པོ་མེད་པར་མཐོང་ནས།
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡང་དག་པར་འཇུག་པའི་ཐབས་མཁས་པ་དེ་གང་ལགས།
བཅོམ་ལྡན་འདས་ཀྱིས་བཀའ་སྩལ་པ།
ཤཱ་རིའི་བུ་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
ཆོས་གང་ཡང་གང་ལ་ཐོགས་པར་འགྱུར་བའི་དངོས་པོའམ།
གང་ལ་ཐོགས་པར་གྱུར་ནས་ཞུམ་པར་འགྱུར་བའམ།
ཞུམ་པར་གྱུར་ནས་སྒྱིད་ལུག་པར་འགྱུར་བའམ[^2451K]།
སྒྱིད་ལུག་པར་གྱུར་ནས་ཚི་ཆད་པར་འགྱུར་བའམ།
ཚི་ཆད་པར་གྱུར་ནས་ལེ་ལོར་འགྱུར་བའི་དངོས་པོ་ཡང་དག་པར་རྗེས་སུ་མི་མཐོང་སྟེ།
ཤཱ་རིའི་བུ་སེམས་ཅན་རྣམས་རྨོངས་པས་ཕུང་པོ་ཞེས་བྱ་བའམ།
སྐྱེ་མཆེད་ཅེས་བྱ་བའམ།
ཁམས་ཞེས་བྱ་བའམ།
རྟེན་ཅིང་འབྲེལ་པར་འབྱུང་བ་ཞེས་བྱ་བའམ།
རྟེན་ཅིང་འབྲེལ་པར་འབྱུང་བའི་ཆོས་ཞེས་བྱ་བར་མངོན་པར་ཞེན་པ་མ་གཏོགས་པར་ཆོས་ཐམས་ཅད་ནི་དངོས་པོ་མེད་པའོ།
།སྲོག་མེད་པའོ།
།སྲོག་དང་བྲལ་བའོ།
།དངོས་པོ་མེད་པའི་ངོ་བོ་ཉིད་དོ།
།རང་བཞིན་སྟོང་པའོ།
།རང་གི་མཚན་ཉིད་སྟོང་པའོ།
།དེ་ལྟ་བས་ན་[^2452K]བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
ཆོས་ཐམས་ཅད་དངོས་པོ་མེད་པའི་ངོ་བོ་ཉིད་དང་།
རང་བཞིན་སྟོང་པ་ཉིད་དང་།[^2453K]རང་གི་མཚན་ཉིད་ཀྱིས་སྟོང་པར་ཡང་དག་པར་རྗེས་སུ་མཐོང་བས་སྒྱུ་མའི་མཁན་པོ་ལྟ་བུའི་ལུས་བྱིན་གྱིས་བརླབས་ནས་སེམས་ཅན་རྣམས་ལ་ཆོས་སྟོན་ཏེ།
སེམས་ཅན་གང་སེར་སྣ་ཅན་དུ་གྱུར་པ་དེ་དག་ལ་སྦྱིན་པའི་གཏམ་བྱེད་དོ།
།ཚུལ་ཁྲིམས་ངན་པ་ཅན་རྣམས་ལ་ཚུལ་ཁྲིམས་ཀྱི་གཏམ་བྱེད་དོ།
།གནོད་སེམས་ཅན་རྣམས་ལ་བཟོད་པའི་གཏམ་བྱེད་དོ།
།ལེ་ལོ་ཅན་རྣམས་ལ་བརྩོན་འགྲུས་ཀྱི་གཏམ་བྱེད་དོ།
།སེམས་གཡེང་བ་རྣམས་ལ་ཏིང་ངེ་འཛིན་གྱི་གཏམ་བྱེད་དོ།
།ཤེས་རབ་འཆལ་བ་ཅན་རྣམས་ལ་ཤེས་རབ་ཀྱི་གཏམ་བྱེད་དོ།
།གང་གི་ཚེ་སེམས་ཅན་དེ་དག་སྦྱིན་པ་ལ་བཀོད་པར་གྱུར་པ་དང་།
ཚུལ་ཁྲིམས་དང་།
བཟོད་པ་དང་།
བརྩོན་འགྲུས་དང་།
ཏིང་ངེ་འཛིན་དང་།
ཤེས་རབ་ལ་བཀོད་པར་གྱུར་པ་དེའི་ཚེ།
དེ་ལས་གོང་དུ་སེམས་ཅན་དེ་དག་ལ་འཕགས་པའི་གཏམ་འབྱུང་བར་འགྱུར་བ་གང་གིས་རྒྱུན་དུ་ཞུགས་པའི་འབྲས་བུ་ཐོབ་པར་འགྱུར་བ་དང་།
ལན་ཅིག་ཕྱིར་འོང་བའི་འབྲས་བུ་ཐོབ་པར་འགྱུར་བ་དང་།
ཕྱིར་མི་འོང་བའི་འབྲས་བུ་ཐོབ་པར་འགྱུར་བ་དང་།
དགྲ་བཅོམ་པ་ཉིད་ཐོབ་པར་འགྱུར་བ་དང་།
རང་བྱང་ཆུབ་ཐོབ་པར་འགྱུར་བ་དང་།
རྣམ་པ་ཐམས་ཅད་མཁྱེན་པ་ཉིད་ཀྱི་བར་དུ་ཐོབ་པར་འགྱུར་བ་དེ་ལྟ་བུའི་གཏམ་བྱེད་དོ།
།གསོལ་པ།
བཅོམ་ལྡན་འདས་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
དེ་ལྟར་སེམས་ཅན་མ་མཆིས་ཤིང་ཡང་དག་པར་[^2454K]མ་མཆིས་པ་རྣམས་སྦྱིན་པ་ལ་སྦྱོར།
ཚུལ་ཁྲིམས་དང་།
བཟོད་པ་དང་།
བརྩོན་འགྲུས་དང་།
ཏིང་ངེ་འཛིན་དང་།
ཤེས་རབ་ལ་སྦྱོར་ཞིང་དེ་ལས་གོང་དུ་འཕགས་པའི་གཏམ་འབྱུང་བར་འགྱུར་བ་གང་གིས་རྒྱུན་དུ་ཞུགས་པའི་འབྲས་བུ་ཐོབ་པར་འགྱུར་བ་དང་།
ལན་ཅིག་ཕྱིར་འོང་བའི་འབྲས་བུ་དང་།
ཕྱིར་མི་འོང་བའི་འབྲས་བུ་དང་།
དགྲ་བཅོམ་པ་ཉིད་དང་།
རང་བྱང་ཆུབ་ཐོབ་པར་འགྱུར་བ་དང་།
རྣམ་པ་ཐམས་ཅད་མཁྱེན་པ་ཉིད་ཀྱི་བར་དུ་ཐོབ་པར་འགྱུར་བ་དེ་ལྟ་བུའི་གཏམ་བགྱིད་པ་ཇི་ལྟར་དམིགས་པར་[^2455K]མ་མཆིས་པར་འགྱུར།
བཅོམ་ལྡན་འདས་ཀྱིས་བཀའ་སྩལ་པ།
ཤཱ་རིའི་བུ་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་[^2456K]སྤྱོད་པ་ལ་དམིགས་པ་གང་ཡང་མེད་དེ།
དེ་ཅིའི་ཕྱིར་ཞེ་ན།
དེ་ནི་འདི་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་དེ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
ཀུན་རྫོབ་ཀྱི་བརྡས་ཐ་སྙད་དུ་ཡོད་པ་[^2457K]མ་གཏོགས་པར་སེམས་ཅན་གང་ཡང་མི་དམིགས་ཏེ།
ཤཱ་རིའི་བུ་དེ་ལ་བྱང་ཆུབ་སེམས་དཔའ་སེམས་དཔའ་ཆེན་པོ་འདི་ལྟ་སྟེ།
ཀུན་རྫོབ་ཀྱི་བདེན་པ་དང་།
དོན་དམ་པའི་བདེན་པ་དང་།
བདེན་པ་གཉིས་ལ་གནས་ནས་སེམས་ཅན་རྣམས་ལ་ཆོས་སྟོན་ཀྱང་།
ཤཱ་རིའི་བུ་བདེན་པ་གཉིས་ལ་སེམས་ཅན་དུ་དམིགས་པ་མེད་དེ།
སེམས་ཅན་དུ་གདགས་པ་ཡང་[^2458K]མེད་དོ།
།འོན་ཀྱང་བྱང་ཆུབ་སེམས་དཔའ་སེམས་དཔའ་ཆེན་པོ་ཐབས་མཁས་པས་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
སེམས་ཅན་རྣམས་ལ་ཆོས་སྟོན་ན་དེས་སེམས་ཅན་དེ་དག་ཚེ་འདི་ཉིད་ལ་བདག་ཏུ་མི་དམིགས་ན།
གང་ཐོབ་པར་བྱ་བ་དང་།
གང་གིས་ཐོབ་པར་བྱ་བ་ལྟ་ཅི་སྨོས་ཏེ།
ཤཱ་རིའི་བུ་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
ཐབས་མཁས་པས་སེམས་ཅན་རྣམས་ལ་ཆོས་སྟོན་ཏོ།
།གསོལ་པ།
བཅོམ་ལྡན་འདས་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་ཆོས་གང་ལ་ཡང་གཅིག་པའམ་ཐ་དད་པར་མ་དམིགས་ན།
འདི་ལྟ་བུའི་གོ་ཆ་འཚལ་བ་དང་།
གོ་ཆ་དེ་འཚལ་བས་འདོད་པའི་ཁམས་ན་ཡང་མི་གདའ།
གཟུགས་མཆིས་པའི་ཁམས་ན་ཡང་མི་གདའ།
གཟུགས་མ་མཆིས་པའི་ཁམས་ན་ཡང་མི་གདའ།
འདུས་བྱས་ཀྱི་ཁམས་དང་།
འདུས་མ་བྱས་ཀྱི་ཁམས་ན་ཡང་མི་གདའ་ལ།
སེམས་ཅན་རྣམས་ཁམས་གསུམ་ནས་འགྲེལ་ཞིང་སེམས་ཅན་དུ་ཡང་མི་དམིགས།
སེམས་ཅན་དུ་གདགས་པ་ཡང་མི་དམིགས་པ་ནི་སྤྲོ་བ་ཆེན་པོ་དང་ལྡན་པ་སྟེ།
སེམས་ཅན་དུ་གདགས་པ་མ་མཆིས་པས་སེམས་ཅན་བཅིངས་པ་[^2459K]དང་འགྲོལ་བ་[^2460K]མ་མཆིས[^2461K]སེམས་ཅན་བཅིངས་པ་དང་འགྲོལ་བ་[^2462K]མ་མཆིས་པས་ཀུན་ནས་ཉོན་མོངས་པ་དང་།
རྣམ་པར་བྱང་བ་མ་མཆིས།
ཀུན་ནས་ཉོན་མོངས་པ་དང་།
རྣམ་པར་བྱང་བ་མ་མཆིས་པས།
ལམ་གྱི་རྒྱུད་[^2463K]ཐ་དད་པ་མ་མཆིས[^2464K]ལམ་གྱི་རྒྱུད་[^2465K]ཐ་དད་པ་མ་མཆིས་པ་ལས་[^2466K]དང་ཉོན་མོངས་པ་མ་མཆིས་ཏེ།
ལས་དང་ཉོན་མོངས་པ་མ་མཆིས་ན་རྣམ་པར་སྨིན་པ་གང་གིས་བདག་གམ་སེམས་ཅན་འགྲོ་བ་ལྔའི་འཁོར་བ་ན་གདའ་བར་གྱུར་པའི་རྣམ་པར་སྨིན་པ་དེ་ལྟ་བུ་ཡང་ག་ལ་མཆིས།
བཅོམ་ལྡན་འདས་ཀྱིས་བཀའ་སྩལ་པ།
ཤཱ་རིའི་བུ་དེ་དེ་བཞིན་ནོ།
།དེ་དེ་བཞིན་ཏེ།
ཚིག་ཇི་སྐད་དུ་བརྗོད་པ་བཞིན་ཏེ།
གལ་ཏེ་སྔོན་སེམས་ཅན་ཞིག་བྱུང་བར་གྱུར་པ་[^2467K]ཕྱིས་བྱུང་བ་མེད་པར་བྱུང་བར་གྱུར་ཏམ།
འོ་ན་དེ་ནི་དེ་བཞིན་དུ་སྔོན་ཡོད་པ་ལས་ཕྱིས་མེད་པར་གྱུར་ཏམ།
འགྲོ་བ་ལྔའི་འཁོར་བ་སྔོན་ཡོད་པ་ལ་ཕྱིས་མེད་པར་གྱུར།
དེ་བཞིན་གཤེགས་པ་དང་བྱང་ཆུབ་སེམས་དཔའ་ཡང་སྔོན་ཡོད་པ་ལས་ཕྱིས་མེད་པར་གྱུར་ན་ནི་སྐྱོན་འདིར་འགྱུར་བ་ཞིག་ན།
ཤཱ་རིའི་བུ་དེ་བཞིན་གཤེགས་པ་རྣམས་བྱུང་ཡང་རུང་།
དེ་བཞིན་གཤེགས་པ་རྣམས་མ་བྱུང་ཡང་རུང[^2468K]།
ཆོས་དེ་དག་ནི་[^2469K]དེ་བཞིན་ཉིད་དང་།
མ་ནོར་བ་དེ་བཞིན་ཉིད་དང་།
གཞན་མ་ཡིན་པ་དེ་བཞིན་ཉིད་དང་།
ཆོས་ཉིད་དང་།
ཆོས་ཀྱི་དབྱིངས་དང།
ཆོས་ཀྱི་གནས་ཉིད་དང་།
ཆོས་སྐྱོན་མེད་པ་ཉིད་དང་།
ཡང་དག་པའི་མཐའ་དང་།
བསམ་གྱིས་མི་ཁྱབ་པའི་དབྱིངས་དེ་བཞིན་དུ་གནས་པ་སྟེ།
དེ་ལ་བདག་ཀྱང་མེད།
སེམས་ཅན་ཡང་མེད།
སྲོག་ཀྱང་མེད།
འགྲོ་བ་ཡང་མེད།
གསོ་བ་ཡང་མེད།
སྐྱེས་བུ་ཡང་མེད།
གང་ཟག་ཀྱང་མེད།
ཤེད་ཅན་ཡང་མེད།
ཤེད་བདག་ཀྱང་མེད།
བྱེད་པ་པོ་ཡང་མེད།
ཚོར་བ་པོ་ཡང་མེད།
ཤེས་པ་པོ་ཡང་མེད།
མཐོང་བ་པོ་ཡང་མེད་ན།
དེ་ལ་གཟུགས་ལྟ་ག་ལ་ཡོད།
ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་ལྟ་ག་ལ་ཡོད།
སྐྱེ་མཆེད་དང་ཁམས་དང་།
རྟེན་ཅིང་འབྲེལ་པར་འབྱུང་བ་ལྟ་ག་ལ་ཡོད།
རྟེན་ཅིང་འབྲེལ་པར་འབྱུང་བའི་ཆོས་རྣམས་ལྟ་ག་ལ་ཡོད།
ཆོས་[^2470K]དེ་དག་མེད་ན་འགྲོ་བ་ལྔའི་འཁོར་བ་གང་ན་སེམས་ཅན་སྒྲོལ་བར་བྱ་བ་དེ་ལྟ་བུ་དག་ལྟ་[^2471K]ག་ལ་ཡོད[^2472K]།
ཤཱ་རིའི་བུ་དེ་ལ་བྱང་ཆུབ་སེམས་དཔའ་སེམས་དཔའ་ཆེན་པོ་སྔོན་གྱི་སངས་རྒྱས་བཅོམ་ལྡན་འདས་རྣམས་ལས་དེ་ལྟ་བུའི་ཆོས་ངོ་བོ་ཉིད་ཀྱིས་སྟོང་པ་དེ་དག་ཐོས་ནས་སེམས་ཅན་རྣམས་ཀྱི་དོན་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་འཇུག་སྟེ།
ཕྱིན་ཅི་ལོག་གིས་བྱིས་པ་སོ་སོའི་སྐྱེ་བོ་རྣམས་མངོན་པར་ཞེན་པ་མ་གཏོགས་པར་སེམས་ཅན་ནམ།
ཆོས་གང་ཡང་དམིགས་པ་མེད་དོ།
།ཤཱ་རིའི་བུ་བྱང་ཆུབ་སེམས་དཔའ་སེམས་དཔའ་ཆེན་པོ་ནི་དེ་ལྟ་བུའི་གོ་ཆ་ཆེན་པོ་གྱོན་ཏེ།
གོ་ཆ་དེ་བགོས་པས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་ཕྱིར་མི་ལྡོག་སྟེ།
བདག་གིས་ནི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་མི་རྒྱ་བ་[^2473K]བྱ་བ་མ་ཡིན་གྱིས[^2474K]།
གདོན་མི་ཟ་བར་བདག་གིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་བྱའོ།
།དེ་ལྟར་མངོན་པར་རྫོགས་པར་སངས་རྒྱས་ནས་ཀྱང་སེམས་ཅན་རྣམས་ཀྱི་དོན་ཆོས་བཞིན་དུ་བྱས་ཏེ།
དོན་བྱས་པ་དེས་སེམས་ཅན་རྣམས་ཕྱིན་ཅི་ལོག་ལས་ཡོངས་སུ་སྒྲོལ་བར་བྱའོ་སྙམ་མོ།
།ཤཱ་རིའི་བུ་འདི་ལྟ་སྟེ་དཔེར་ན།
སྒྱུ་མའི་མཁན་པོས་སྤྲུལ་པའི་སྐྱེས་བུ་ཞིག་གིས་སྲོག་ཆགས་བྱེ་བ་ཁྲག་ཁྲིག་བརྒྱ་སྟོང་མང་པོ་སྤྲུལ་ཏེ།
སྤྲུལ་ནས་བཟའ་བ་དང་བཅའ་བ་ཞིམ་ཞིང་ཉམས་སུ་བདེ་བ་ཤིན་ཏུ་མང་བས་ཚིམ་པར་བྱས་ཏེ[^2475K]།
དེ་ལྟར་ཚིམ་པར་བྱས་ནས་བདག་གིས་ནི་བསོད་ནམས་མང་པོ་སྤེལ་ཏོ།
།བདག་གིས་ནི་བསོད་ནམས་མང་པོ་སྤེལ་ཏོ་ཞེས་ཆེད་དུ་བརྗོད་པ་ཆེད་དུ་བརྗོད་ན།
ཤཱ་རིའི་བུ་དེ་ཇི་སྙམ་དུ་སེམས།
ཅི་དེ་ལ་[^2476K]ལ་ལ་ཞིག་སྟོན་མོ་བྱས་པའམ།
ཚིམ་པར་བྱས་པའམ།
ལ་ལས་བསོད་ནམས་འཕེལ་བར་བྱས་པ་ཡོད་དམ།
གསོལ་པ།
བཅོམ་ལྡན་འདས་དེ་ནི་མ་ལགས་སོ།
།བཅོམ་ལྡན་འདས་ཀྱིས་བཀའ་སྩལ་པ།
ཤཱ་རིའི་བུ་དེ་བཞིན་དུ་བྱང་ཆུབ་སེམས་དཔའ་སེམས་དཔའ་ཆེན་པོ་ཡང་སེམས་དང་པོ་བསྐྱེད་པ་ནས་ཉེ་བར་བཟུང་སྟེ།
ཕ་རོལ་ཏུ་ཕྱིན་པ་རྣམས་ལ་སྤྱོད་པ་དང་།
སྟོང་པ་ཉིད་ཐམས་ཅད་ལ་སྤྱོད་པ་དང་།
བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་ལ་སྤྱོད་པ་དང་།
འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་དང་།
མཐར་གྱིས་གནས་པའི་སྙོམས་པར་འཇུག་པ་དང་།
རྣམ་པར་ཐར་པའི་སྒོ་སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་ཐམས་ཅད་དང་།
གཟུངས་ཀྱི་སྒོ་ཐམས་ཅད་ལ་སྤྱོད་པ་དང་།
དེ་བཞིན་གཤེགས་པའི་སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་ལ་སྤྱོད་པ་དང་།
བྱང་ཆུབ་ཀྱི་ལམ་ཡོངས་སུ་རྫོགས་པར་བྱེད་པ་དང་།
སངས་རྒྱས་ཀྱི་ཞིང་ཡོངས་སུ་དག་པར་བྱེད་པའི་ཚེ་སེམས་ཅན་རྣམས་ཡོངས་སུ་སྨིན་པར་བྱེད་དེ།
སེམས་ཅན་ལ་ལ་ཞིག་དམིགས་པར་བྱས་ཤིང་གདུལ་[^2477K]བར་བྱ་བ་དེ་ལྟ་བུའི་སེམས་ཅན་གང་ཡང་མི་དམིགས་སོ་ཞེས་བྱ་བ་ནི་སེམས་ཅན་ཡོངས་སུ་སྨིན་པར་བྱེད་པ་ལ་འགོད་པའི་ཕྲིན་ལས་ཡིན་ནོ།།
།།བམ་པོ་བདུན་ཅུ་གཅིག་པ།
དེ་ནས་ཚེ་དང་ལྡན་པ་རབ་འབྱོར་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ།
།བཅོམ་ལྡན་འདས་བྱང་ཆུབ་སེམས་དཔའ་སེམས་དཔའ་ཆེན་པོ་རང་[^2478K]བྱང་ཆུབ་ཀྱི་ལམ་གང་ལ་སྤྱད་དེ།
སེམས་ཅན་རྣམས་ཡོངས་སུ་སྨིན་པར་བགྱིས་པ་དང་།
སངས་རྒྱས་ཀྱི་ཞིང་ཡོངས་སུ་དག་པར་བགྱི་བའི་བྱང་ཆུབ་སེམས་དཔའ་སེམས་དཔའ་ཆེན་པོའི་བྱང་ཆུབ་ཀྱི་ལམ་གང་ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་སེམས་དང་པོ་བསྐྱེད་པ་ནས་ཉེ་བར་བཟུང་སྟེ།
སྦྱིན་པའི་ཕ་རོལ་ཏུ་ཕྱིན་པ་ལ་སྤྱོད།
ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་།
བཟོད་པའི་ཕ་རོལ་ཏུ་ཕྱིན་པ་དང་།
བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་།
བསམ་གཏན་གྱི་ཕ་རོལ་ཏུ་ཕྱིན་པ་དང་།
ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད།
ནང་སྟོང་པ་ཉིད་ལ་སྤྱོད།
ཕྱི་སྟོང་པ་ཉིད་ལ་སྤྱོད།
ཕྱི་ནང་སྟོང་པ་ཉིད་ལ་སྤྱོད།
དངོས་པོ་མེད་པའི་ངོ་བོ་ཉིད་སྟོང་པ་ཉིད་[^2479K]ཀྱི་བར་ལ་སྤྱོད།
དྲན་པ་ཉེ་བར་གཞག་པ་བཞི་དང་།
ཡང་དག་པར་སྤོང་བ་བཞི་དང་།
རྫུ་འཕྲུལ་གྱི་རྐང་པ་བཞི་དང་།
དབང་པོ་ལྔ་དང་།
སྟོབས་ལྔ་དང་།
བྱང་ཆུབ་ཀྱི་ཡན་ལག་བདུན་དང་།
འཕགས་པའི་ལམ་ཡན་ལག་བརྒྱད་པ་ལ་སྤྱོད།
འཕགས་པའི་བདེན་པ་བཞི་དང་།
བསམ་གཏན་བཞི་དང་།
ཚད་མེད་པ་བཞི་དང་།
གཟུགས་མེད་པའི་སྙོམས་པར་འཇུག་པ་བཞི་དང་།
རྣམ་པར་ཐར་པ་བརྒྱད་དང་།
མཐར་གྱིས་གནས་པའི་སྙོམས་པར་འཇུག་པ་དགུ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་ལྔ་དང་།
ཏིང་ངེ་འཛིན་ཐམས་ཅད་དང་།
གཟུངས་ཀྱི་སྒོ་ཐམས་ཅད་ལ་སྤྱོད།
དེ་བཞིན་གཤེགས་པའི་སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་ལ་སྤྱོད་ཅིང་སེམས་ཅན་རྣམས་ཡོངས་སུ་སྨིན་པར་བྱེད་དོ།
།སངས་རྒྱས་ཀྱི་ཞིང་ཡོངས་སུ་དག་པར་བྱེད་དོ།
།གསོལ་པ།
བཅོམ་ལྡན་འདས་ཇི་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་སྦྱིན་པའི་ཕ་རོལ་ཏུ་ཕྱིན་པ་ལ་སྤྱོད་ཅིང་སེམས་ཅན་རྣམས་ཡོངས་སུ་སྨིན་པར་བགྱིས་པ་[^2480K]ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
སེམས་ཅན་རྣམས་ལ་སྦྱིན་པ་ཡོངས་སུ་གཏོང་སྟེ།
སྦྱིན་པ་བྱིན་ནས་འདི་སྐད་ཅེས་འདེམས་[^2481K]ཤིང་རྗེས་སུ་སྟོན་ཏེ།
རིགས་ཀྱི་བུ་དག་སྦྱིན་པ་ལ་བཟུང་བས་མ་འཛིན་ཅིག
།སྦྱིན་པ་ལ་བཟུང་བས་འཛིན་ཞིང་ལུས་གང་མངོན་པར་གྲུབ་པས་སྡུག་བསྔལ་མང་པོ་ཉམས་སུ་མྱོང་བར་འགྱུར་བ་དེ་ལྟ་བུའི་ལུས་མངོན་པར་གྲུབ་པར་གྱུར་ཏ་རེ།
རིགས་ཀྱི་བུ་དག་འདི་ལ་དོན་དམ་པར་ནི་སྦྱིན་པ་ཡང་མེད།
སྦྱིན་པའི་འབྲས་བུ་ཡང་མེད།
སྦྱིན་པའི་བདག་པོ་ཡང་མེད།
ལེན་པ་ཡང་མེད་དེ།
ཆོས་དེ་དག་ཐམས་ཅད་ནི་རང་བཞིན་གྱིས་སྟོང་པའོ།
།རང་བཞིན་གྱིས་སྟོང་པའི་ཆོས་ནི་ལེན་པ་ཡང་མེད་དེ།
རང་བཞིན་གྱིས་སྟོང་པ་ཉིད་ནི་བཟུང་དུ་མེད་པའོ་ཞེས་འདེམས་[^2482K]ཤིང་རྗེས་སུ་སྟོན་ཏོ།
།རབ་འབྱོར་བྱང་ཆུབ་སེམས་དཔའ་སེམས་དཔའ་ཆེན་པོ་ནི་སྦྱིན་པའི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
དེ་ལྟར་སེམས་ཅན་རྣམས་ལ་སྦྱིན་པ་ཡོངས་སུ་གཏོང་ཡང་སྦྱིན་པ་མི་དམིགས་སོ།
།སྦྱིན་པའི་བདག་པོ་མི་དམིགས་སོ།
།ལེན་པ་མི་དམིགས་སོ།
།དེ་ནི་མི་དམིགས་པའི་ཕ་རོལ་ཏུ་ཕྱིན་པ་སྟེ།
འདི་ལྟར་སྦྱིན་པའི་ཕ་རོལ་ཏུ་ཕྱིན་པའོ།
།དེ་ཆོས་གསུམ་པོ་དེ་དག་མི་དམིགས་པས་སེམས་ཅན་རྣམས་རྒྱུན་དུ་ཞུགས་པའི་འབྲས་བུ་ལ་སྦྱོར་རོ།
།ལན་ཅིག་ཕྱིར་འོང་བའི་འབྲས་བུ་དང་།
ཕྱིར་མི་འོང་བའི་འབྲས་བུ་དང་།
དགྲ་བཅོམ་པ་ཉིད་ལ་སྦྱོར་རོ།
།རང་བྱང་ཆུབ་ལ་སྦྱོར་རོ།
།བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལ་སྦྱོར་རོ།
།རབ་འབྱོར་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་སྦྱིན་པའི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
སེམས་ཅན་རྣམས་ཡོངས་སུ་སྨིན་པར་བྱེད་དེ།
བདག་ཉིད་ཀྱང་སྦྱིན་པ་ཡོངས་སུ་གཏོང་ངོ་།
།གཞན་ཡང་སྦྱིན་པ་ལ་ཡང་དག་པར་བསྐུལ་ལོ།
།སྦྱིན་པའི་ལེགས་པ་བརྗོད་དོ།
།སེམས་ཅན་གཞན་གང་སྦྱིན་པ་ཡོངས་སུ་གཏོང་བ་དེ་དག་གི་ལེགས་པ་བརྗོད་ཅིང་མཐུན་པས་དགའ་བར་སྤྱོད་དོ།
།དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་དེ།
དེ་ལྟ་བུའི་སྦྱིན་པ་ཆེན་པོ་བྱིན་ཞིང་རྒྱལ་རིགས་ཤིང་སཱ་ལ་ཆེན་པོ་ལྟ་བུའི་རིགས་དང་སྐལ་བ་[^2483K]མཉམ་པར་སྐྱེའོ།
།བྲམ་ཟེའི་རིགས་ཤིང་སཱ་ལ་ཆེན་པོ་ལྟ་བུའི་རིགས་དང་སྐལ་བ་མཉམ་པར་སྐྱེའོ།
།ཁྱིམ་བདག་གི་རིགས་ཤིང་སཱ་ལ་ཆེན་པོ་ལྟ་བུའི་རིགས་དང་སྐལ་བ་མཉམ་པར་སྐྱེའོ།
།ཁམས་ཀྱི་རྒྱལ་པོར་འགྱུར་རོ།
།འཁོར་ལོས་སྒྱུར་བའི་རྒྱལ་པོ་འཐོབ་བོ།
།དེ་[^2484K]དེ་དག་ན་ཡང་སེམས་ཅན་དེ་དག་བསྡུ་བའི་དངོས་པོ་བཞིས་ཡོངས་སུ་སྡུད་དེ་བཞི་གང་ཞེ་ན།
སྦྱིན་པ་དང་།
ཚིག་སྙན་པ་དང་།
དོན་སྤྱོད་པ་དང་།
དོན་མཐུན་པས་ཡོངས་སུ་སྡུད་དོ།
།དེ་དེ་ལྟར་སྦྱིན་པས་ཡོངས་སུ་བསྡུས་པའི་སེམས་ཅན་དེ་ཡང་[^2485K]རིམ་གྱིས་ཚུལ་ཁྲིམས་ལ་རབ་ཏུ་དགོད་[^2486K]དོ།
།བཟོད་པ་དང་།
བརྩོན་འགྲུས་དང་།
ཏིང་ངེ་འཛིན་དང་།
ཤེས་རབ་ལ་རབ་ཏུ་དགོད་[^2487K]དོ།
།བསམ་གཏན་བཞི་དང་།
ཚད་མེད་པ་བཞི་དང་།
གཟུགས་མེད་པའི་སྙོམས་པར་འཇུག་པ་བཞི་ལ་རབ་ཏུ་དགོད་[^2488K]དོ།
།དྲན་པ་ཉེ་བར་གཞག་པ་བཞི་དང་།
ཡང་དག་པར་སྤོང་བ་བཞི་དང་།
རྫུ་འཕྲུལ་གྱི་རྐང་པ་བཞི་དང་།
དབང་པོ་ལྔ་དང་།
སྟོབས་ལྔ་དང་།
བྱང་ཆུབ་ཀྱི་ཡན་ལག་བདུན་དང་།
འཕགས་པའི་ལམ་ཡན་ལག་བརྒྱད་པ་ལ་རབ་ཏུ་འགོད་དོ།
།འཕགས་པའི་བདེན་པ་བཞི་དང་།
བསམ་གཏན་བཞི་དང་།ཚད་[^2489K]མེད་པ་བཞི་དང་།
གཟུགས་མེད་པའི་སྙོམས་པར་འཇུག་པ་བཞི་དང་།
རྣམ་པར་ཐར་པ་བརྒྱད་དང་།
མཐར་གྱིས་གནས་པའི་སྙོམས་པར་འཇུག་པ་དགུ་དང་།
རྣམ་པར་ཐར་པའི་སྒོ་སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་[^2490K]དང་།
མངོན་པར་ཤེས་པ་ལྔ་དང་།
ཏིང་ངེ་འཛིན་རྣམས་དང་།
གཟུངས་ཀྱི་སྒོ་རྣམས་ལ་རབ་ཏུ་འགོད་དོ།
།ཡང་དག་པའི་སྐྱོན་མེད་པར་འཇུག་པར་བྱེད་དོ།
།རྒྱུན་དུ་ཞུགས་པའི་འབྲས་བུ་དང་།
ལན་ཅིག་ཕྱིར་འོང་བའི་འབྲས་བུ་དང་།
ཕྱིར་མི་འོང་བའི་འབྲས་བུ་དང་།
དགྲ་བཅོམ་པ་[^2491K]ཉིད་ཐོབ་པར་བྱེད་དོ།
།རང་བྱང་ཆུབ་ཐོབ་པར་བྱེད་དོ།
།བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡང་དག་པར་བསྐུལ་ལོ།
།ཀྱེ་སྐྱེས་བུ་དག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ནི་མངོན་པར་རྫོགས་པར་འཚང་རྒྱ་བར་མི་དཀའ་སྟེ།
ཕྱིན་ཅི་ལོག་གིས་རྨོངས་པའི་སེམས་ཅན་རྣམས་ཀྱི་[^2492K]ཁོང་དུ་མི་ཆུད་པ་མ་གཏོགས་པར་ཆོས་གང་ལ་སེམས་ཅན་རྣམས་ཆགས་པར་གྱུར་པའི་ཆོས་དེ་ལྟ་བུ་གང་ཡང་ངོ་བོ་ཉིད་ཀྱིས་ཡོད་པ་མེད་ཀྱིས།
ཕྱིན་ཅི་ལོག་གི་འཛིན་པ་ཐམས་ཅད་རྒྱུན་ཆོད་ལ་འཁོར་བ་ལས་བདག་ཀྱང་ཐར་པར་གྱིས་ཤིག
།གཞན་ཡང་ཐར་པར་གྱིས་ཤིག
།དེ་ལྟར་ཁྱེད་ཅག་ཀྱང་དོན་ཆེན་པོ་གྱིས་ཤིག
།གཞན་ཡང་དོན་ཆེན་པོ་ལ་སྦྱོར་ཅིག་ཅེས་ཡང་དག་པར་སྐུལ་[^2493K]བར་བྱེད་དེ།
རབ་འབྱོར་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོས་སྦྱིན་པའི་ཕ་རོལ་ཏུ་ཕྱིན་པ་ལ་སྤྱད་པར་བྱ་སྟེ།
དེ་ལྟར་སྤྱོད་པའི་ཚེ་ཅི་ནས་ཀྱང་སེམས་དང་པོ་བསྐྱེད་པ་ནས་ཉེ་བར་བཟུང་སྟེ།
ནམ་ཡང་ངན་སོང་དུ་མི་ལྟུང་བ་དང་།
ནམ་ཡང་འཁོར་ལོས་སྒྱུར་བའི་རྒྱལ་པོ་མི་བྱེད་པར་མི་འགྱུར་བ་དེ་ལྟར་སྤྱོད་དོ[^2494K]།
།དེ་ཅིའི་ཕྱིར་ཞེ་ན།
ས་བོན་ཇི་ལྟ་བ་བཞིན་དུ་འབྲས་བུ་འབྱུང་སྟེ།
འཁོར་ལོས་སྒྱུར་བའི་རྒྱལ་པོ་དེའི་དྲུང་དུ་སློང་མོ་པ་གང་ཇི་སྙེད་ཅིག་འོངས་ཀྱང་།
འཁོར་ལོས་སྒྱུར་བའི་རྒྱལ་པོ་དེ་འདི་སྙམ་དུ་སེམས་ཏེ།
བདག་གིས་སེམས་ཅན་རྣམས་ཀྱི་དོན་མ་གཏོགས་པར་གཞན་དུ་ན་འཁོར་ལོས་སྒྱུར་བ་ཡོངས་སུ་མ་བཟུང་ངོ་ཞེས་དེ་འདི་སྐད་ཅེས་ཟེར་ཏེ།
སུ་ཅི་འདོད་པ་དེ་ཁྱོད་[^2495K]ལ་བྱིན་གྱིས་འདི་ནི་ངའི་མ་ཡིན་གྱི་ཁྱེད་ཀྱིའོ།
།ང་ནི་ནང་གི་གཟུགས་ལ་ཡང་དོན་དུ་གཉེར་བ་མེད་ན།
གཞན་ལྟ་ཅི་སྨོས་ཏེ།
གཞན་དུ་ན་ངས་སེམས་ཅན་རྣམས་ཀྱི་དོན་དུ་འཁོར་བ་ཡོངས་སུ་བཟུང་གི
།བདག་གི་དོན་དུ་ནི་འཁོར་བ་དོན་དུ་[^2496K]གཉེར་བ་མ་ཡིན་ནོ་ཞེས་ཏེ།
དེ་སྙིང་བརྩེ་བས་སྙིང་རྗེ་ཆེན་པོ་ཡོངས་སུ་རྫོགས་པར་བྱས་ཤིང་སྙིང་རྗེ་ཆེན་པོས་སེམས་ཅན་རྣམས་ཀྱི་དོན་བྱེད་ཀྱང་སེམས་ཅན་གང་ཡོངས་སུ་གྲུབ་པ་དེ་ལྟ་བུ་མི་དམིགས་ཏེ།
གཞན་དུ་ན་འདུ་ཤེས་དང་།
མིང་དང་ཐ་སྙད་ཀྱིས་རྣམ་པར་སྤྱོད་དེ།
རྣམ་པར་སྤྱོད་པ་དེ་ཡང་སྒྲ་བརྙན་ལྟ་བུར་རྣམ་པར་སྤྱད་དུ་མེད་པར་ཤེས་སོ།
།རབ་འབྱོར་བྱང་ཆུབ་སེམས་དཔའ་སེམས་དཔའ་ཆེན་པོས་སྦྱིན་པའི་ཕ་རོལ་ཏུ་ཕྱིན་པ་ལ་དེ་ལྟར་སྤྱད་པར་བྱ་སྟེ།
སྤྱོད་པའི་ཚེ་ཅི་ནས་ཀྱང་བདག་གི་[^2497K]ཤ་ཡན་ཆད་ཀྱང་སེམས་ཅན་རྣམས་ལ་ཡོངས་སུ་མ་བཏང་བ་མེད་པར་བྱ་ན།
ཕྱི་རོལ་གྱི་ཡོ་བྱད་གང་གིས་སེམས་ཅན་རྣམས་འཁོར་བ་ལས་ཡོངས་སུ་ཐར་བར་བྱ་བ་དག་ལྟ་སྨོས་སུ་ཡང་མེད་པ་དེ་ལྟར་སྤྱད་པར་བྱའོ།
།གསོལ་པ།
བཅོམ་ལྡན་འདས་ཡོ་བྱད་དེ་དག་གང་ལགས།
བཅོམ་ལྡན་འདས་ཀྱིས་བཀའ་སྩལ་པ།
སྦྱིན་པའི་ཕ་རོལ་ཏུ་ཕྱིན་པ་ནི་ཡོ་བྱད་དོ།
།ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་།
བཟོད་པའི་ཕ་རོལ་ཏུ་ཕྱིན་པ་དང་།
བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་།
བསམ་གཏན་གྱི་ཕ་རོལ་ཏུ་ཕྱིན་པ་དང་།
ཤེས་རབ་ཀྱི་ཕ་རོལ་ཏུ་ཕྱིན་པ་ནི་ཡོ་བྱད་དོ།
།ནང་སྟོང་པ་ཉིད་ནི་ཡོ་བྱད་དོ།
།ཕྱི་སྟོང་པ་ཉིད་ནི་ཡོ་བྱད་དོ།
།ཕྱི་ནང་སྟོང་པ་ཉིད་ནི་ཡོ་བྱད་དོ།
།དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་བར་ནི་ཡོ་བྱད་དོ།
།དྲན་པ་ཉེ་བར་གཞག་པ་དང་།
ཡང་དག་པར་སྤོང་བ་དང་།
རྫུ་འཕྲུལ་གྱི་རྐང་པ་དང་།
དབང་པོ་དང་།
སྟོབས་དང་།
བྱང་ཆུབ་ཀྱི་ཡན་ལག་དང་།
འཕགས་པའི་ལམ་ཡན་ལག་བརྒྱད་པ་ནི་ཡོ་བྱད་དོ།
།འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་དང་།
མཐར་གྱིས་གནས་པའི་སྙོམས་པར་འཇུག་པ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་རྣམས་ནི་ཡོ་བྱད་དོ།
།དེ་བཞིན་གཤེགས་པའི་སྟོབས་བཅུ་[^2498K]དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་རྣམས་ནི་ཡོ་བྱད་དོ།
།དེ་དག་ནི་ཡོ་བྱད་དེ།
ཡོ་བྱད་དེ་དག་གིས་སེམས་ཅན་རྣམས་ཡོངས་སུ་བསྡུས་ཤིང་རིམ་གྱིས་ཉན་ཐོས་ཀྱི་ཐེག་པའམ།
རང་སངས་རྒྱས་ཀྱི་ཐེག་པའམ།
ཐེག་པ་ཆེན་པོའམ།
ཐེག་པ་གསུམ་པོ་དེ་དག་གིས་ཡོངས་སུ་མྱ་ངན་ལས་[^2499K]ཟློ་སྟེ།
རབ་འབྱོར་དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་སྦྱིན་པའི་ཕ་རོལ་ཏུ་ཕྱིན་པ་ལ་གནས་ཤིང་སྦྱིན་པའི་ཕ་རོལ་ཏུ་ཕྱིན་པས་སེམས་ཅན་རྣམས་ཡོངས་སུ་སྡུད་པ་ཡིན་ནོ།
།རབ་འབྱོར་ཇི་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་སྦྱིན་པའི་ཕ་རོལ་ཏུ་ཕྱིན་པ་ལ་སྤྱོད་ཅིང་སེམས་ཅན་རྣམས་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་ལ་སྦྱོར་བ་ཡིན་ཞེ་ན།
རབ་འབྱོར་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་སྦྱིན་པའི་ཕ་རོལ་ཏུ་ཕྱིན་པ་ལ་གནས་ཤིང་སེམས་ཅན་རྣམས་ལ་སྦྱིན་པ་ཡང་ཡོངས་སུ་གཏོང་སྟེ།
དེ་སྦྱིན་པ་གཏོང་བའི་ཚེ་འདི་སྐད་ཅེས་བརྗོད་དོ།
།རིགས་ཀྱི་བུ་དག་ཚུར་ཤོག
།ཚུལ་ཁྲིམས་སྲུངས་ཤིག
།ངས་ཁྱེད་ལ་[^2500K]ཟས་དང་།
སྐོམ་དང་།
གོས་དང་།
བཞོན་པ་དང་།
མལ་ཆ་དང་།
མེ་ཏོག་དང་།
བདུག་སྤོས་དང་།
སྤོས་དང་།[^2501K]ཕྲེང་བ་དང་།
བྱུག་པ་དང་།
ཁྱིམ་དང་།
ནོར་དང་།
འབྲུ་དང་།
ནོར་བུ་དང་།
མུ་ཏིག་དང་།
བཻ་ཌཱུརྱ་དང་།
དུང་དང་།
མན་ཤེལ་དང་།
བྱི་[^2502K]རུ་དང་།
གསེར་དང་།
དངུལ་དང་།
མིའི་རྐྱེན་དང་།
ཡོ་བྱད་གང་ཅི་ཡང་རུང་བའི་བར་གྱིས་ཕོངས་པ་[^2503K]མེད་པར་བྱའོ།
།ཁྱེད་ཀྱང་ཕོངས་པས་[^2504K]ཚུལ་ཁྲིམས་ངན་པ་ལ་སྤྱོད་གྲང་[^2505K]ན།
ཁྱེད་ཡོ་བྱད་ཐམས་ཅད་དང་།
རིན་པོ་ཆེ་སྣ་བདུན་གྱི་བར་གྱིས་ཕོངས་པ་[^2506K]མེད་པར་བྱས།
དེས་ཁྱེད་སྡོམ་པའི་ཚུལ་ཁྲིམས་ལ་གནོས་[^2507K]ལ་རིམ་གྱིས་ཉན་ཐོས་ཀྱི་ཐེག་པའམ།
རང་སངས་རྒྱས་ཀྱི་ཐེག་པའམ།
རྣམ་པ་ཐམས་ཅད་མཁྱེན་པ་ཉིད་ཀྱི་ཐེག་པའམ།
ཐེག་པ་གསུམ་པོ་དེ་དག་གིས་སྡུག་བསྔལ་མཐར་ཕྱིན་པར་གྱིས་ཤིག་ཅེས་ནས་བྱང་ཆུབ་སེམས་དཔའ་སེམས་དཔའ་ཆེན་པོ་དེ་བདག་ཉིད་ཀྱང་ཚུལ་ཁྲིམས་བསྲུངས་སོ[^2508K]།
།གཞན་ཡང་ཚུལ་ཁྲིམས་ལ་ཡང་དག་པར་བསྐུལ་ལོ།
།ཚུལ་ཁྲིམས་ཀྱི་ལེགས་པ་བརྗོད་དོ།
།སེམས་ཅན་གཞན་གང་ཚུལ་ཁྲིམས་བསྲུང་བ་དེ་དག་གི་ཡང་ལེགས་པ་བརྗོད་ཅིང་མཐུན་པས་དགའ་བར་སྤྱོད་དོ།
།དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་དེ་སེམས་ཅན་དེ་དག་དེ་ལྟར་ཚུལ་ཁྲིམས་ལ་སྦྱར་ཞིང་ཚུལ་ཁྲིམས་ལ་རབ་ཏུ་བཀོད་དེ།
རིམ་གྱིས་ཐེག་པ་གསུམ་པོས་ཡོངས་སུ་མྱ་ངན་ལས་ཟློ་སྟེ།
རབ་འབྱོར་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་སྦྱིན་པའི་ཕ་རོལ་ཏུ་ཕྱིན་པ་ལ་གནས་ཤིང་ཚུལ་ཁྲིམས་ཀྱི་ཕ་རོལ་ཏུ་ཕྱིན་པས་སེམས་ཅན་རྣམས་ཡོངས་སུ་སྡུད་པ་ཡིན་ནོ།
།རབ་འབྱོར་ཇི་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་སྦྱིན་པའི་ཕ་རོལ་ཏུ་ཕྱིན་པ་ལ་སྤྱོད་ཅིང་སེམས་ཅན་རྣམས་བཟོད་པའི་ཕ་རོལ་ཏུ་ཕྱིན་པ་ལ་སྦྱོར་བ་ཡིན་ཞེ་ན།
རབ་འབྱོར་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་སྦྱིན་པའི་ཕ་རོལ་ཏུ་ཕྱིན་པ་ལ་གནས་ཤིང་སེམས་ཅན་གང་ཁྲོ་བ་དང་གནོད་སེམས་སུ་བྱེད་པ་དག་མཐོང་ན།
དེ་ལ་འདི་སྐད་ཅེས་ཟེར་རོ།
།རིགས་ཀྱི་བུ་དག་ཁྱེད་ཅིའི་རྒྱུས་གནོད་སེམས་སུ་བྱེད་པར་གྱུར།
ཁྱེད་གང་གིས་ཕོངས་[^2509K]ཤིང་གནོད་སེམས་སུ་བྱེད་པར་གྱུར་པ་དེ་དང་དེ་ང་ལས་ལོང་(ལོངས་)ཤིག
།ངས་ཁྱེད་ཟས་དང་།
སྐོམ་དང་།
མིའི་རྐྱེན་གྱི་ཡོ་བྱད་གང་ཅི་[^2510K]རུང་བའི་བར་གྱིས་ཕོངས་པ་[^2511K]མེད་པར་བྱས།
ཁྲོ་བ་དང་གནོད་སེམས་མེད་པར་གྱིས་ཤིག་ཅེས་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་སྦྱིན་པའི་ཕ་རོལ་ཏུ་ཕྱིན་པ་ལ་གནས་ཤིང་སེམས་ཅན་དེ་དག་བཟོད་པ་ལ་སྦྱོར་ཏེ།
འདི་སྐད་དུ་གཅུགས་གང་གིས་ཁྲོ་བ་སྐྱེ་བར་གྱུར་པ་དེ་ནི་སྙིང་པོ་མེད་པ་སྟེ།
དེ་ལ་དངོས་པོ་གང་ཡང་མེད་དོ།
།ཁྲོ་བ་དེ་ནི་ཡང་དག་པ་མ་ཡིན་པར་ཡོངས་སུ་བརྟགས་པ་སྟེ།
དངོས་པོ་གང་གི་ཕྱིར་ཁྱེད་[^2512K]འཐབ་ཅིང་འཁོན་པ་དང་གནོད་སེམས་སུ་བྱེད་པར་གྱུར་པ་དང་།
དེ་ལྟར་འཐབ་ཅིང་འཁོན་ཏེ་གནོད་སེམས་སུ་གྱུར་ནས་དབྱིག་པ་འགྱེད་པ་དང་།
མཚོན་གྱིས་འདེབས་པ་དང་།
ཕན་ཚུན་གྱི་སྲོག་ལ་རྒལ་[^2513K]བར་འགྱུར་བའི་དངོས་པོ་དེ་ལ་དངོས་པོའི་རང་བཞིན་གང་ཡང་མེད་ན།
དེ་ལྟར་ཡིན་ཡང་ཁྱེད་ཡང་དག་པ་མ་ཡིན་པའི་ཡོངས་སུ་རྟོག་པས་[^2514K]འཁྲུགས་ན།
སེམས་ཅན་དམྱལ་བ་དག་ཏུ་ལྟུང་བར་འགྱུར།
བྱོལ་སོང་གི་སྐྱེ་གནས་དང་།
གཤིན་རྗེའི་འཇིག་རྟེན་དག་ཏུ་ལྟུང་བར་འགྱུར།
དེ་མ་ཡིན་པའི་ངན་སོང་གཞན་དག་ཏུ་ཡང་ཁྱེད་སྡུག་བསྔལ་མི་བཟད་པ་དང་།
ཚ་ཞིང་རྩུབ་པ་ཡིད་དུ་མི་འོང་བའི་ཚོར་བ་ཉམས་སུ་མྱོང་བར་འགྱུར་གྱིས།
སྐྱེས་བུ་ཁྱེད་རྣམས་དངོས་པོ་མེད་པའི་ཆོས་ཀྱི་དོན་དུ་ལས་གང་ཡོངས་སུ་བཟུང་བས་མིར་སྐྱེ་བ་ཡང་ཐོབ་པར་མི་འགྱུར་ན།
སངས་རྒྱས་འབྱུང་བ་དང་ཕྲད་པར་འགྱུར་བ་ལྟ་སྨོས་སུ་མེད་པ་དེ་ལྟ་བུའི་ལས་ཡོངས་སུ་མ་འཛིན་ཅིག
།གྲོགས་པོ་དག་སངས་རྒྱས་འབྱུང་བ་ནི་དཀོན་ནོ།
།མིར་སྐྱེ་བ་ཐོབ་པ་ནི་དཀོན་ནོ།
།དལ་བ་ཕུན་སུམ་ཚོགས་པ་ནི་དཀོན་ནོ།
།འཁོར་བ་ལས་ཐར་པ་ནི་དཀོན་ནོ།
།དེ་ལྟར་ཡིན་གྱི་དལ་བ་འདི་ནི་དོན་མེད་པར་མ་བྱེད་ཅིག
།མི་ཁོམ་པར་གྱུར་ཅིང་གསོར་མི་རུང་བར་གྱུར་ཏ་རེ་ཞེས་དེ་ལ་བྱང་ཆུབ་སེམས་དཔའ་སེམས་དཔའ་ཆེན་པོ་བདག་ཉིད་ཀྱང་བཟོད་པ་སྒྲུབ་བོ།
།གཞན་ཡང་བཟོད་པ་ལ་ཡང་དག་པར་བསྐུལ་ལོ།
།བཟོད་པའི་ལེགས་པ་བརྗོད་དོ།
།སེམས་ཅན་གཞན་གང་བཟོད་པ་སྒོམ་པ་དེ་དག་གི་ལེགས་པ་བརྗོད་ཅིང་མཐུན་པས་དགའ་བར་བྱེད་དོ།
།དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་དེ་སེམས་ཅན་དེ་དག་དེ་ལྟར་བཟོད་པ་ལ་སྦྱར་ཞིང་བཟོད་པ་ལ་རབ་ཏུ་བཀོད་དོ[^2515K]།
།རིམ་གྱིས་ཐེག་པ་གསུམ་གྱིས་ཡོངས་སུ་མྱ་ངན་ལས་ཟློ་སྟེ།
རབ་འབྱོར་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་སྦྱིན་པའི་ཕ་རོལ་ཏུ་ཕྱིན་པ་ལ་གནས་ཤིང་བཟོད་པའི་ཕ་རོལ་ཏུ་ཕྱིན་པས་སེམས་ཅན་རྣམས་ཡོངས་སུ་སྡུད་པ་ཡིན་ནོ།
།རབ་འབྱོར་ཇི་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་སྦྱིན་པའི་ཕ་རོལ་ཏུ་ཕྱིན་པ་ལ་སྤྱོད་ཅིང་།
སེམས་ཅན་རྣམས་བརྩོན་འགྲུས་ཀྱི་ཕ་རོལ་ཏུ་ཕྱིན་པ་ལ་སྦྱོར་བ་ཡིན་ཞེ་ན།
རབ་འབྱོར་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་སེམས་ཅན་ལེ་ལོ་ཅན་བརྩོན་འགྲུས་ཆུང་བ་དག་མཐོང་བ་[^2516K]ན།
འདི་སྐད་དུ་ཁྱོད་ཅིའི་ཕྱིར་ལེ་ལོ་བྱེད་ཅེས་བརྗོད་དེ།
དེ་དག་རྐྱེན་དང་མི་ལྡན་པའི་ཕྱིར་རོ་ཞེས་ཟེར་ན།
དེ་ལ་བྱང་ཆུབ་སེམས་དཔའ་སེམས་དཔའ་ཆེན་པོ་སྦྱིན་པའི་ཕ་རོལ་ཏུ་ཕྱིན་པ་ལ་སྤྱོད་ཅིང་སེམས་ཅན་དེ་དག་ལ་འདི་སྐད་ཅེས་ཟེར་ཏེ།
ཀྱེ་[^2517K]སྐྱེས་བུ་དག་ངས་སྦྱིན་པའི་རྐྱེན་ཏམ།
ཚུལ་ཁྲིམས་ཀྱི་རྐྱེན་ཏམ།
བཟོད་པའི་རྐྱེན་ཏམ།
གཞན་ཡང་རྣམ་པ་གང་དང་གང་གིས་བརྩོན་འགྲུས་རྩོམ་[^2518K]དུ་རུང་བ་དེ་དག་ཁྱེད་ལ་ངས་ཉེ་བར་བསྒྲུབ་པར་བྱས།
བརྩོན་འགྲུས་རྩོམས་ཤིག་ཅེས་ནས་སེམས་ཅན་དེ་དག་བྱང་ཆུབ་སེམས་དཔའ་སེམས་དཔའ་ཆེན་པོ་དེའི་ཡོ་བྱད་ལ་སྤྱོད་ཅིང་ལུས་སམ།
སེམས་ཀྱིས་བརྩོན་འགྲུས་རྩོམ་སྟེ།
དེ་དག་ལུས་དང་སེམས་ཀྱི་བརྩོན་འགྲུས་ཀྱིས་དགེ་བའི་ཆོས་ཐམས་ཅད་ཡོངས་སུ་རྫོགས་པར་བྱེད་དེ།
དགེ་བའི་ཆོས་དེ་དག་གིས་འཕགས་པ་ཟག་པ་མེད་པའི་ཆོས་རྣམས་སྒོམ་མོ།
།དེ་དག་བསྒོམས་པས་རྒྱུན་དུ་ཞུགས་པའི་འབྲས་བུ་འཐོབ་པོ།
།ལན་ཅིག་ཕྱིར་འོང་བའི་འབྲས་བུ་དང་།
ཕྱིར་མི་འོང་བའི་འབྲས་བུ་དང་།
དགྲ་བཅོམ་པ་ཉིད་འཐོབ་པོ།
།རང་བྱང་ཆུབ་འཐོབ་བོ།
།བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱའོ།
།དེ་ལ་བྱང་ཆུབ་སེམས་དཔའ་སེམས་དཔའ་ཆེན་པོ་བདག་ཉིད་ཀྱང་བརྩོན་འགྲུས་རྩོམ་མོ།
།གཞན་ཡང་བརྩོན་འགྲུས་ལ་ཡང་དག་པར་བསྐུལ་ལོ།
།བརྩོན་འགྲུས་ཀྱི་ལེགས་པ་བརྗོད་དོ།
།སེམས་ཅན་གཞན་གང་བརྩོན་འགྲུས་རྩོམ་པ་དེ་དག་གི་ལེགས་པ་བརྗོད་ཅིང་མཐུན་པས་དགའ་བར་སྤྱོད་དོ།
།དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་དེ་སེམས་ཅན་དེ་དག་དེ་ལྟར་བརྩོན་འགྲུས་ལ་སྦྱོར་[^2519K]ཞིང་བརྩོན་འགྲུས་ལ་རབ་ཏུ་བཀོད་དོ[^2520K]།
།རིམ་གྱིས་ཐེག་པ་གསུམ་པོས་ཡོངས་སུ་མྱ་ངན་ལས་ཟློ་སྟེ།
རབ་འབྱོར་དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་སྦྱིན་པའི་ཕ་རོལ་ཏུ་ཕྱིན་པ་ལ་གནས་ཤིང་བརྩོན་འགྲུས་ཀྱི་ཕ་རོལ་ཏུ་ཕྱིན་པས་སེམས་ཅན་རྣམས་ཡོངས་སུ་སྡུད་པ་ཡིན་ནོ།
།རབ་འབྱོར་ཇི་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་སྦྱིན་པའི་ཕ་རོལ་ཏུ་ཕྱིན་པ་ལ་སྤྱོད་ཅིང་བསམ་གཏན་གྱི་ཕ་རོལ་ཏུ་ཕྱིན་པ་ལ་སེམས་ཅན་རྣམས་སྦྱོར་བ་ཡིན་ཞེ་ན།
རབ་འབྱོར་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོས་སེམས་གཡེང་བར་[^2521K]གྱུར་པའི་སེམས་ཅན་དག་མཐོང་ན་འདི་སྐད་དུ་སེམས་ཅན་ཁྱེད་ཅིའི་ཕྱིར་བསམ་གཏན་ལ་མཉམ་པར་མི་འཇོག་ཅེས་བརྗོད་དོ[^2522K]།
།དེ་དག་རྐྱེན་དང་མི་ལྡན་པའི་ཕྱིར་རོ་ཞེས་ཟེར་ན།
དེ་ལ་བྱང་ཆུབ་སེམས་དཔའ་སེམས་དཔའ་ཆེན་པོ་སྦྱིན་པའི་ཕ་རོལ་ཏུ་ཕྱིན་པ་ལ་སྤྱོད་ཅིང་སེམས་ཅན་དེ་དག་ལ་འདི་སྐད་དུ་འདེམས་[^2523K]ཏེ།
ཀྱེ་སེམས་ཅན་དག་ངས་རྐྱེན་གང་དང་གང་གིས་ཕྱི་ནང་གི་ཆོས་ལ་རྣམ་པར་རྟོག་པར་མི་འགྱུར་བ་དེ་ལྟ་བུའི་རྐྱེན་ཉེ་བར་བསྒྲུབ་པར་བྱའོ་ཞེས་ནས་བྱང་ཆུབ་སེམས་དཔའ་སེམས་དཔའ་ཆེན་པོ་དེ་སེམས་ཅན་དེ་དག་ལ་རྐྱེན་གང་དང་གང་ཉེ་བར་བསྒྲུབས་པས་རྣམ་པར་རྟོག་པར་མི་འགྱུར་བ་དེ་ལྟ་བུའི་རྐྱེན་ཉེ་བར་བསྒྲུབས་ཏེ།
དེའི་ཕྱིར་དེ་དག་རྣམ་པར་རྟོག་པ་ཆད་ནས་བསམ་གཏན་དང་པོ་ལ་སྙོམས་པར་འཇུག་གོ།
།བསམ་གཏན་གཉིས་པ་དང་།
བསམ་གཏན་གསུམ་པ་དང་།
བསམ་གཏན་བཞི་པ་ལ་སྙོམས་པར་འཇུག་གོ།
།བྱམས་པ་ལ་སྙོམས་པར་འཇུག་གོ།
།སྙིང་རྗེ་དང་།
དགའ་བ་དང་།
བཏང་སྙོམས་ལ་སྙོམས་པར་འཇུག་གོ།
།ནམ་མཁའ་མཐའ་ཡས་སྐྱེ་མཆེད་ལ་སྙོམས་པར་འཇུག་གོ།
།རྣམ་ཤེས་མཐའ་ཡས་སྐྱེ་མཆེད་དང་།
ཅུང་ཟད་མེད་པའི་སྐྱེ་མཆེད་དང་།
འདུ་ཤེས་མེད་འདུ་ཤེས་མེད་མིན་སྐྱེ་མཆེད་ལ་སྙོམས་པར་འཇུག་གོ།
།དེ་དག་བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དེ་དག་གིས་སེམས་འདུལ་[^2524K]བར་གྱུར་པས་དྲན་པ་ཉེ་བར་གཞག་པ་བཞི་སྒོམ་མོ།
།ཡང་དག་པར་སྤོང་བ་བཞི་དང་།
རྫུ་འཕྲུལ་གྱི་རྐང་པ་བཞི་དང་།
དབང་པོ་ལྔ་དང་།
སྟོབས་ལྔ་དང་།
བྱང་ཆུབ་ཀྱི་ཡན་ལག་བདུན་དང་།
འཕགས་པའི་ལམ་ཡན་ལག་བརྒྱད་པ་སྒོམ་མོ།
།རྣམ་པར་ཐར་པའི་སྒོ་གསུམ་སྒོམ་མོ།
།དེ་དག་བསྒོམས་པས་རིམ་གྱིས་ཐེག་པ་གསུམ་པོས་ཡོངས་སུ་མྱ་ངན་ལས་འདས་ཏེ[^2525K]།
དེ་ནི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་བར་དུ་བྱང་ཆུབ་ཀྱི་ལམ་ལས་ཡོངས་སུ་མི་ཉམས་ཏེ།
རབ་འབྱོར་དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་སྦྱིན་པའི་ཕ་རོལ་ཏུ་ཕྱིན་པ་ལ་གནས་ཤིང་ཏིང་ངེ་འཛིན་གྱི་ཕ་རོལ་ཏུ་ཕྱིན་པས་སེམས་ཅན་རྣམས་ཡོངས་སུ་སྡུད་པ་ཡིན་ནོ།
།རབ་འབྱོར་ཇི་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་སྦྱིན་པའི་ཕ་རོལ་ཏུ་ཕྱིན་པ་ལ་སྤྱོད་ཅིང་ཤེས་རབ་ཀྱི་ཕ་རོལ་ཏུ་ཕྱིན་པས་སེམས་ཅན་རྣམས་ཡོངས་སུ་[^2526K]སྡུད་པ་ཡིན་ཞེ་ན།
རབ་འབྱོར་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་སྦྱིན་པའི་ཕ་རོལ་ཏུ་ཕྱིན་པ་ལ་གནས་ཤིང་ཤེས་རབ་འཆལ་བར་གྱུར་པའི་སེམས་ཅན་དག་མཐོང་ན།
འདི་སྐད་དུ་སེམས་ཅན་ཁྱེད་ཅིའི་ཕྱིར་ཤེས་རབ་མི་སྒོམ་ཞེས་བརྗོད་དེ།
དེ་དག་རྐྱེན་དང་མི་ལྡན་པའི་ཕྱིར་རོ་ཞེས་ཟེར་ན།
དེ་ལ་བྱང་ཆུབ་སེམས་དཔའ་སེམས་དཔའ་ཆེན་པོ་སྦྱིན་པའི་ཕ་རོལ་ཏུ་ཕྱིན་པ་ལ་གནས་ཤིང་སེམས་ཅན་དེ་དག་ལ་འདི་སྐད་དུ་འདེམས་[^2527K]ཏེ།
ང་ལས་ཡོ་བྱད་རྣམས་ལོང་ལ་སྦྱིན་པ་བྱིན་ཅིག
།ཚུལ་ཁྲིམས་སྲུངས་ཤིག
།བཟོད་པ་སྒོམས་ཤིག
།བརྩོན་འགྲུས་རྩོམས་ཤིག
།ཏིང་ངེ་འཛིན་ལ་མཉམ་པར་ཞོག་ཅིག
།རྣམ་པ་དེ་དག་ཡོངས་སུ་རྫོགས་པར་གྱིས་ལ།
ཤེས་རབ་ཀྱི་ཕ་རོལ་ཏུ་ཕྱིན་པ་སྒོམ་པ་ལ་བདག་གམ།
སེམས་ཅན་ནམ།
སྲོག་གམ།
འགྲོ་བའམ།
གསོ་བའམ[^2528K]།
སྐྱེས་བུའམ།
གང་ཟག་གམ།
ཤེད་ཅན་ནམ།
ཤེད་བདག་གམ།
བྱེད་པ་པོའམ།
ཚོར་བ་པོའམ།
ཤེས་པ་པོའམ།
མཐོང་བ་པོའམ།
གཟུགས་སམ།
ཚོར་བའམ།
འདུ་ཤེས་སམ།
འདུ་བྱེད་རྣམས་སམ།
[^2529K]རྣམ་པར་ཤེས་པའམ།
སྐྱེ་མཆེད་དང་།
ཁམས་དང་།
རྟེན་ཅིང་འབྲེལ་པར་འབྱུང་བའམ།
ཕ་རོལ་ཏུ་ཕྱིན་པ་རྣམས་སམ།
སྟོང་པ་ཉིད་ཐམས་ཅད་དམ།
[^2530K]བྱང་ཆུབ་ཀྱི་ཕྱོགས་ཀྱི་ཆོས་རྣམས་སམ།
འཕགས་པའི་བདེན་པའམ།
བསམ་གཏན་ནམ།
ཚད་མེད་པའམ།
གཟུགས་མེད་པའི་སྙོམས་པར་འཇུག་པའམ།
རྣམ་པར་ཐར་པའམ།
མཐར་གྱིས་གནས་པའི་སྙོམས་པར་འཇུག་པའམ།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པའམ།
ཏིང་ངེ་འཛིན་ཏམ།
གཟུངས་ཀྱི་སྒོའམ།
དེ་བཞིན་གཤེགས་པའི་སྟོབས་སམ།
མི་འཇིགས་པའམ།
སོ་སོ་ཡང་དག་པར་རིག་པའམ།
བྱམས་པ་ཆེན་པོ་དང་།
སྙིང་རྗེ་ཆེན་པོའམ།
སངས་རྒྱས་ཀྱི་ཆོས་མ་འདྲེས་པ་རྣམས་དང[^2531K]།
རྒྱུན་དུ་ཞུགས་པའི་འབྲས་བུའམ།
ལན་ཅིག་ཕྱིར་འོང་བའི་འབྲས་བུའམ།
ཕྱིར་མི་འོང་བའི་འབྲས་བུའམ།
དགྲ་བཅོམ་པ་ཉིད་དམ།
རང་བྱང་ཆུབ་བམ།
རྣམ་པ་ཐམས་ཅད་མཁྱེན་པ་ཉིད་ཀྱི་བར་རམ།
ཆོས་གང་ཡང་ཡོད་དམ།
ཡོངས་སུ་རྟོགས་ཤིག་ཅེས་འདེམས་[^2532K]ཤིང་རྗེས་སུ་སྟོན་ཏེ།
དེས་བྱང་ཆུབ་སེམས་དཔའ་སེམས་དཔའ་ཆེན་པོ་དེ་[^2533K]ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
ཆོས་གང་ལ་ཡང་དམིགས་པས་མངོན་པར་ཞེན་པར་འགྱུར་བ་དེ་ལྟ་བུའི་ཆོས་གང་ཡང་མི་དམིགས་ཏེ།
དེ་ལ་མངོན་པར་ཞེན་པ་མེད་པས་ཆོས་གང་ཡང་སྐྱེ་བའམ་འགག་པའམ།
ཀུན་ནས་ཉོན་མོངས་པའམ།
རྣམ་པར་བྱང་བར་ཡང་དག་པར་རྗེས་སུ་མི་མཐོང་སྟེ།
ཡང་དག་པར་རྗེས་སུ་མ་མཐོང་བས་འདི་ནི་སེམས་ཅན་དམྱལ་བའོ།
།འདི་ནི་བྱོལ་སོང་གི་སྐྱེ་གནས་པའོ།
།འདི་ནི་གཤིན་རྗེའི་འཇིག་རྟེན་པའོ།
།འདི་ནི་ལྷ་མ་ཡིན་གྱི་རིགས་[^2534K]སུ་གཏོགས་པའོ།
།འདི་ནི་ལྷའོ།
།འདི་ནི་མིའོ།
།འདི་ནི་ཚུལ་ཁྲིམས་དང་ལྡན་པའོ།
།འདི་ནི་ཚུལ་ཁྲིམས་ངན་པ་ཅན་ནོ།
།འདི་ནི་རྒྱུན་དུ་ཞུགས་པའོ།
།འདི་ནི་ལན་ཅིག་ཕྱིར་འོང་བའོ།
།འདི་ནི་ཕྱིར་མི་འོང་བའོ།
།འདི་ནི་དགྲ་བཅོམ་པའོ།
།འདི་ནི་རང་སངས་རྒྱས་སོ།
།འདི་ནི་བྱང་ཆུབ་སེམས་དཔའོ།
།འདི་ནི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སོ་ཞེས་བྱ་བར་རྣམ་པར་མི་རྟོག་སྟེ།
རབ་འབྱོར་དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་སྦྱིན་པའི་ཕ་རོལ་ཏུ་ཕྱིན་པ་ལ་གནས་ཤིང་ཤེས་རབ་ཀྱི་ཕ་རོལ་ཏུ་ཕྱིན་པས་སེམས་ཅན་རྣམས་ཡོངས་སུ་སྡུད་པ་ཡིན་ནོ།
།རབ་འབྱོར་ཇི་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་སྦྱིན་པའི་ཕ་རོལ་ཏུ་ཕྱིན་པ་དང་།
ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་།
བཟོད་པའི་ཕ་རོལ་ཏུ་ཕྱིན་པ་དང།
བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་།
བསམ་གཏན་གྱི་ཕ་རོལ་ཏུ་ཕྱིན་པ་དང་།
ཤེས་རབ་ཀྱི་ཕ་རོལ་ཏུ་ཕྱིན་པ་ལ་གནས་ཤིང་བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་གྱི་བར་ལ་སེམས་ཅན་རྣམས་སྦྱོར་བ་ཡིན་ཞེ་ན།
རབ་འབྱོར་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་སེམས་ཅན་དག་ལ་ཡོ་བྱད་རྣམས་ཉེ་བར་བསྒྲུབས་ཏེ།
ཡོ་བྱད་དེ་དག་གིས་ཡོངས་སུ་ཟིན་པའི་སེམས་ཅན་རྣམས་བྱང་ཆུབ་ཀྱི་ཕྱོགས་ཀྱི་ཆོས་རྣམས་སྒོམ་མོ།
།བྱང་ཆུབ་ཀྱི་ཕྱོགས་ཀྱི་ཆོས་རྣམས་བསྒོམས་པས་[^2535K]འཁོར་བ་ལས་ཡོངས་སུ་ཐར་པར་འགྱུར་ཏེ།
རབ་འབྱོར་དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་ཕ་རོལ་ཏུ་ཕྱིན་པ་དྲུག་ལ་གནས་ཤིང་བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་ལ་སེམས་ཅན་རྣམས་སྦྱོར་བ་ཡིན་ནོ།
།རབ་འབྱོར་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་སྦྱིན་པའི་ཕ་རོལ་ཏུ་ཕྱིན་པ་ལ་སྤྱོད་ཅིང་སེམས་ཅན་མགོན་མེད་པ་སྡུག་བསྔལ་བ།
ཁ་ཟས་དང་གོས་ཀྱིས་ཕོངས་པ་དག་མཐོང་ན་འདི་ལྟར་ཡོངས་སུ་སྨིན་པར་བྱེད་དེ།
རིགས་ཀྱི་བུ་དག་ཚུར་ཤེག(ཤོག)
།ང་ལས་[^2536K]ཟས་དང་།
སྐོམ་དང་།
གོས་དང་།
བཞོན་པ་དང་།
མལ་ཆ་དང་།
མེ་ཏོག་དང་།
བདུག་སྤོས་དང་།
སྤོས་དང་།
ཕྲེང་བ་དང་།
བྱུག་པ་དང་།
མིའི་རྐྱེན་དང་།
ཡོ་བྱད་གང་ཅི་ཡང་རུང་བ་རིན་པོ་ཆེ་[^2537K]བདུན་གྱི་བར་དུ་ལོང་ལ།
སེམས་ཅན་རྣམས་ལ་ཕན་ཐོགས་ཤིག
།དེ་ནི་ཁྱེད་ལ་ཡུན་རིང་པོའི་དོན་དང་ཕན་པ་དང་བདེ་བར་འགྱུར་གྱིས།
འདི་ལྟར་དོན་འདི་ནི་ཕ་བི་[^2538K]ཡིན་གྱི།
བདག་གི་མ་ཡིན་ནོ་སྙམ་དུ་བསམ་པར་མི་བྱའོ།
།དོན་འདི་ནི་བདག་གིས་ཡུན་རིང་པོ་ནས་སེམས་ཅན་རྣམས་ཀྱི་དོན་དུ་བསྒྲུབས་པ་ཡིན་ནོ་ཞེས་དེ་ལྟར་ཁྱེད་ཀྱིས་བདག་གི་ཡིན་པར་སོམས་ལ།
སེམས་ཅན་རྣམས་ལ་ཡོངས་སུ་ཐོང་(ཐོངས་)ཤིག
།སྦྱིན་པ་དེས་ཀྱང་ཚུལ་ཁྲིམས་ལ་སྦྱོར་ཅིག
།བཟོད་པ་དང་།
བརྩོན་འགྲུས་དང་།
བསམ་གཏན་དང་།
ཤེས་རབ་ལ་སྦྱོར་ཅིག
།སྟོང་པ་ཉིད་ཐམས་ཅད་དང་།
བྱང་ཆུབ་ཀྱི་ཕྱོགས་ཀྱི་ཆོས་རྣམས་ལ་སྦྱོར་ཅིག
།འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་དང་།
མཐར་གྱིས་གནས་པའི་སྙོམས་པར་འཇུག་པ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང།
ཏིང་ངེ་འཛིན་དང་།
གཟུངས་ཀྱི་སྒོ་རྣམས་ལ་སྦྱོར་ཅིག
།དེ་བཞིན་གཤེགས་པའི་སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་རྣམས་ལ་སྦྱོར་ཅིག
།དེ་ཙམ་གྱིས་དགའ་བར་མ་སེམས་པར་གོང་དུ་འཕགས་པའི་ཆོས་ཟག་པ་མེད་པ་རྣམས་ལ་ཁོད་ཅིག
།འདི་ལྟ་སྟེ་རྒྱུན་དུ་ཞུགས་པའི་འབྲས་བུ་ལ་ཁོད་[^2539K]ཅིག
།ལན་ཅིག་ཕྱིར་འོང་བའི་འབྲས་བུ་དང་།
ཕྱིར་མི་འོང་བའི་འབྲས་བུ་དང་།
དགྲ་བཅོམ་པ་ཉིད་དང་།
རང་བྱང་ཆུབ་དང་།
བླ་ན་མེད་པ་[^2540K]ཡང་དག་པར་རྫོགས་པའི་བྱང་ཆུབ་ལ་ཁོད་ཅིག་ཅེས་འདེམས་[^2541K]ཤིང་རྗེས་སུ་སྟོན་ཏོ།
།རབ་འབྱོར་དེ་ལྟར་ན་[^2542K]བྱང་ཆུབ་སེམས་དཔའ་སེམས་དཔའ་ཆེན་པོ་སྦྱིན་པའི་ཕ་རོལ་ཏུ་ཕྱིན་པ་ལ་གནས་ཤིང་སེམས་ཅན་རྣམས་ཡོངས་སུ་སྨིན་པར་བྱེད་དེ།
དེ་ལྟར་ཡོངས་སུ་སྨིན་པར་བྱས་པའི་སེམས་ཅན་རྣམས་ངན་སོང་གསུམ་ལས་ཡོངས་སུ་ཐར་པ་ནས།
འཁོར་བ་ཐམས་ཅད་ཀྱི་བར་ལས་ཡོངས་སུ་ཐར་རོ།
།རབ་འབྱོར་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་ལ་གནས་ཏེ།
སེམས་ཅན་རྣམས་འདི་ལྟར་ཡོངས་སུ་སྨིན་པར་བྱའོ།
།རྐྱེན་གང་དང་མ་ལྡན་པས་ཁྱེད་ཚུལ་ཁྲིམས་ངན་པར་བྱེད་པར་[^2543K]འགྱུར་བའི་རྐྱེན་དེ་དག་ངས་ཁྱེད་ལ་བཤུགས་ཀྱིས[^2544K]།
ཟས་དང་།
སྐོམ་དང་།
གོས་དང་།
བཞོན་པ་དང་།
མལ་ཆ་དང་།
མེ་ཏོག་དང་།
བདུག་སྤོས་དང་།
སྤོས་དང་།
ཕྲེང་བ་དང་།
བྱུག་པ་དང་།
མིའི་རྐྱེན་དང་།
ཡོ་བྱད་གང་ཅི་ཡང་རུང་སྟེ།
རིན་པོ་ཆེ་བདུན་གྱི་བར་དུ་ལོང་ལ་སེམས་ཅན་རྣམས་ལ་ཕན་ཐོགས་ཤིག་ཅེས་འདེམས་[^2545K]ཤིང་རྗེས་སུ་སྟོན་ཏོ།
།དེ་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་ལ་གནས་ཤིང་སེམས་ཅན་དེ་དག་ལ་ཕན་པ་དེ་ལྟ་བུས་ཕན་[^2546K]འདོགས་ཏེ།
ཕན་པ་དེ་ལྟ་བུས་ཕན་བཏགས་པས་དེ་དག་དགེ་བ་བཅུའི་ལས་ཀྱི་ལམ་ལ་ཡང་དག་པར་བླངས་ཤིང་གནས་ཏེ།
དེ་དག་སྡོམ་པའི་ཚུལ་ཁྲིམས་མ་ཞིག་མ་གོང་མ་འདྲེས་པ་སྐྱོན་མེད་པ་མ་ཉམས་པ་རང་དབང་ཡོད་པ་མཁས་པས་བསྔགས་པ་ཤིན་ཏུ་རྫོགས་པ་ཏིང་ངེ་འཛིན་གྱི་རྒྱུར་འགྱུར་བ་ལ་གནས་ཤིང་ཕ་རོལ་ཏུ་ཕྱིན་པ་དྲུག་ལ་གནས།
སྟོང་པ་ཉིད་ཐམས་ཅད་དང་།
བྱང་ཆུབ་ཀྱི་ཕྱོགས་ཀྱི་ཆོས་རྣམས་ལ་གནས་ཤིང་།
རྣམ་པ་ཐམས་ཅད་མཁྱེན་པ་ཉིད་རྗེས་སུ་ཐོབ་པར་བྱེད་དོ།
།རབ་འབྱོར་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་བཟོད་པའི་ཕ་རོལ་ཏུ་ཕྱིན་པ་དང་།
བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་།
བསམ་གཏན་གྱི་ཕ་རོལ་ཏུ་ཕྱིན་པ་དང་།
ཤེས་རབ་ཀྱི་ཕ་རོལ་ཏུ་ཕྱིན་པ་ལ་གནས་ཤིང་སེམས་ཅན་ཤེས་རབ་འཆལ་པར་གྱུར་པ་བློ་ཆུང་བ་དག་མཐོང་ན།
འདི་ལྟར་ཡོངས་སུ་སྨིན་པར་བྱེད་དེ།
རྐྱེན་གང་དང་མ་ལྡན་པས་ཁྱེད་ཤེས་རབ་འཆལ་པར་འགྱུར་བའི་རྐྱེན་དེ་དག་ངས་ཁྱེད་ལ་བཤུགས་ཀྱིས་ཟས་དང་།
སྐོམ་དང་།
གོས་དང་།
བཞོན་པ་དང་།
མལ་ཆ་དང་།
མེ་ཏོག་དང་།
བདུག་སྤོས་དང་།
སྤོས་དང་།
ཕྲེང་བ་དང་།
བྱུག་པ་དང་།
མིའི་རྐྱེན་དང།
ཡོ་བྱད་གང་ཅི་ཡང་རུང་བ་རིན་པོ་ཆེ་བདུན་གྱི་བར་དུ་ལོང་ཤིག་ཅེས་ནས།
དེ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་གནས་ཤིང་།
སེམས་ཅན་དེ་དག་ལ་ཕན་པ་དེ་ལྟ་བུས་ཕན་འདོགས་ཏེ།
ཕན་པ་དེ་ལྟ་བུས་ཕན་བཏགས་པས་རྨོངས་པ་མེད་ཅིང་།
ཤེས་རབ་དང་ལྡན་པར་གྱུར་པ་དེ་དག་ཤེས་རབ་ཀྱི་ཕ་རོལ་ཏུ་ཕྱིན་པ་ལ་གནས་ཤིང་།
ཕ་རོལ་ཏུ་ཕྱིན་པ་དྲུག་ལ་གནས།
སྟོང་པ་ཉིད་ཐམས་ཅད་དང་།
བྱང་ཆུབ་ཀྱི་ཕྱོགས་ཀྱི་ཆོས་རྣམས་ལ་གནས།
འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་དང་།
མཐར་གྱིས་གནས་པའི་སྙོམས་པར་འཇུག་པ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་རྣམས་ལ་གནས།
དེ་བཞིན་གཤེགས་པའི་སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་ལ་གནས་ཤིང་།
རྣམ་པ་ཐམས་ཅད་མཁྱེན་པ་ཉིད་ཀྱི་རྗེས་སུ་ཐོབ་པར་བྱེད་དེ།
རབ་འབྱོར་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་གནས་ཤིང།
སེམས་ཅན་རྣམས་ཡོངས་སུ་སྨིན་པར་བྱེད་དེ།
དེ་ལྟར་ཡོངས་སུ་སྨིན་པར་བྱས་པ་རྣམས།
ངན་སོང་གསུམ་ནས་ཡོངས་སུ་ཐར་པ་ནས།
འཁོར་བ་ཐམས་ཅད་ཀྱི་[^2547K]དེ་ནས་ཚེ་དང་ལྡན་པ་རབ་འབྱོར་འདི་སྙམ་དུ་གྱུར་ཏེ།
བྱང་ཆུབ་སེམས་དཔའ་སེམས་དཔའ་ཆེན་པོས་དེ་ལྟ་བུའི་[^2548K]གོ་བགོ་བར་བྱ་ན།
དེ་ལ་བྱང་ཆུབ་སེམས་དཔའ་སེམས་དཔའ་ཆེན་པོའི་བྱང་ཆུབ་ཀྱི་ལམ་ནི་ཇི་ལྟ་བུ་ཞིག་ཡོད་སྙམ་པ་དང་།
དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་རབ་འབྱོར་གྱི་སེམས་ཀྱི་ཡོངས་སུ་རྟོག་པ་ཐུགས་སུ་ཆུད་ནས་ཚེ་དང་ལྡན་པ་རབ་འབྱོར་ལ་འདི་སྐད་ཅེས་བཀའ་སྩལ་ཏོ།
།རབ་འབྱོར་ཕ་རོལ་ཏུ་ཕྱིན་པ་དྲུག་ནི་བྱང་ཆུབ་སེམས་དཔའ་སེམས་དཔའ་ཆེན་པོའི་བྱང་ཆུབ་ཀྱི་ལམ་མོ།
།རབ་འབྱོར་སྟོང་པ་ཉིད་ཐམས་ཅད་ནི་བྱང་ཆུབ་སེམས་དཔའ་སེམས་དཔའ་ཆེན་པོའི་བྱང་ཆུབ་ཀྱི་ལམ་མོ།
།བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་ནི་བྱང་ཆུབ་སེམས་དཔའ་སེམས་དཔའ་ཆེན་པོའི་བྱང་ཆུབ་ཀྱི་ལམ་མོ།
།རབ་འབྱོར་འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་དང་།
མཐར་གྱིས་གནས་པའི་སྙོམས་པར་འཇུག་པ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་ཐམས་ཅད་ནི་བྱང་ཆུབ་སེམས་དཔའ་སེམས་དཔའ་ཆེན་པོའི་བྱང་ཆུབ་ཀྱི་ལམ་མོ།
།དེ་བཞིན་གཤེགས་པའི་སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་ནི་བྱང་ཆུབ་སེམས་དཔའ་སེམས་དཔའ་ཆེན་པོའི་བྱང་ཆུབ་ཀྱི་ལམ་མོ།
།རབ་འབྱོར་གཞན་ཡང་ཆོས་ཐམས་ཅད་ནི་བྱང་ཆུབ་སེམས་དཔའ་སེམས་དཔའ་ཆེན་པོའི་བྱང་ཆུབ་ཀྱི་ལམ་མོ།
།རབ་འབྱོར་དེ་ཇི་སྙམ་དུ་སེམས།
ཆོས་གང་ལ་བྱང་ཆུབ་སེམས་དཔའ་སེམས་དཔའ་ཆེན་པོས་བསླབ་པར་མི་བྱ་བ་དང་།
གང་ལ་མ་བསླབས་ཀྱང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བ་དེ་ལྟ་བུའི་ཆོས་གང་ཡང་ཡོད་དམ།
རབ་འབྱོར་གང་ལ་བྱང་ཆུབ་སེམས་དཔའ་སེམས་དཔའ་ཆེན་པོས་བསླབ་པར་མི་བྱ་བ་དེ་ལྟ་བུའི་ཆོས་གང་ཡང་མེད་དོ[^2549K]།
།ཆོས་ཐམས་ཅད་ལ་མ་བསླབས་པའི་བྱང་ཆུབ་སེམས་དཔའ་སེམས་དཔའ་ཆེན་པོས་ནི་རྣམ་པ་ཐམས་ཅད་མཁྱེན་པ་ཉིད་ཐོབ་པར་མི་ནུས་སོ།
།རབ་འབྱོར་གྱིས་གསོལ་པ།
བཅོམ་ལྡན་འདས་གལ་ཏེ་ཆོས་ཐམས་ཅད་སྟོང་པ་ལགས་ན།
བྱང་ཆུབ་སེམས་དཔའ་སེམས་དཔའ་ཆེན་པོ་ཆོས་ཐམས་ཅད་ལ་ཇི་ལྟར་བསླབ་པར་བགྱི་སྟེ།
བཅོམ་ལྡན་འདས་འདི་སྙེད་དོ་ཞེས་བགྱི་བའམ།
འདི་དག་གོ་ཞེས་བགྱི་བའམ།
འཇིག་རྟེན་པའི་ཆོས་ནི་འདི་དག་གོ།
།འཇིག་རྟེན་ལས་འདས་པའི་ཆོས་ནི་འདི་དག་གོ།
།ཟག་པ་དང་བཅས་པའི་ཆོས་ནི་འདི་དག་གོ།
།ཟག་པ་མེད་པའི་ཆོས་ནི་འདི་དག་གོ།
།འདུས་བྱས་ཀྱི་ཆོས་ནི་འདི་དག་གོ།
།འདུས་མ་བྱས་ཀྱི་ཆོས་ནི་འདི་དག་གོ།
།སོ་སོའི་སྐྱེ་བོའི་ཆོས་ནི་འདི་དག་གོ།
།རྒྱུན་དུ་ཞུགས་པའི་ཆོས་ནི་འདི་དག་གོ།
།ལན་ཅིག་ཕྱིར་འོང་བ་དང་།
ཕྱིར་མི་འོང་བ་དང་།
དགྲ་བཅོམ་པའི་ཆོས་ནི་འདི་དག་གོ།
།རང་སངས་རྒྱས་ཀྱི་ཆོས་ནི་འདི་དག་གོ།
།བྱང་ཆུབ་སེམས་དཔའི་ཆོས་ནི་འདི་དག་གོ།
།སངས་རྒྱས་ཀྱི་ཆོས་ནི་འདི་དག་གོ་ཞེས་བགྱི་བ་ནི་སྤྲོས་པ་མ་མཆིས་པ་འཕྲོ་བར་མི་བགྱིད་པའོ།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་དེ་བཞིན་ནོ།
།དེ་དེ་བཞིན་ཏེ།
ཆོས་ཐམས་ཅད་ནི་སྟོང་པའོ།
།རབ་འབྱོར་གལ་ཏེ་ཆོས་ཐམས་ཅད་ངོ་བོ་ཉིད་ཀྱིས་སྟོང་པ་མ་ཡིན་ན་ནི་བྱང་ཆུབ་སེམས་དཔའ་སེམས་དཔའ་ཆེན་པོ་ཡང་ཆོས་ཐམས་ཅད་ལ་བསླབས་ཤིང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་མི་རྒྱ་སྟེ།
རབ་འབྱོར་ཆོས་ཐམས་ཅད་ངོ་བོ་ཉིད་ཀྱིས་སྟོང་པས་དེའི་ཕྱིར་བྱང་ཆུབ་སེམས་དཔའ་སེམས་དཔའ་ཆེན་པོས་ཆོས་ཐམས་ཅད་ལ་བསླབས་ཤིང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱའོ།
།རབ་འབྱོར་ཁྱོད་ཀྱིས་གཞན་ཡང་གང་འདི་སྐད་དུ་གལ་ཏེ་ཆོས་ཐམས་ཅད་ངོ་བོ་ཉིད་ཀྱིས་སྟོང་ན་བྱང་ཆུབ་སེམས་དཔའ་སེམས་དཔའ་ཆེན་པོས་འདི་སྙེད་དོ་ཞེས་བྱ་བའམ།
འདི་དག་གོ་ཞེས་བྱ་བ་དང།འཇིག་རྟེན་པའི་ཆོས་ནི་འདི་དག་གོ།
།འཇིག་རྟེན་ལས་འདས་པའི་ཆོས་ནི་འདི་དག་གོ།
།ཟག་པ་དང་བཅས་པའི་ཆོས་ནི་འདི་དག་གོ།
།ཟག་པ་མེད་པའི་ཆོས་ནི་འདི་དག་གོ།
།འདུས་བྱས་ཀྱི་ཆོས་ནི་འདི་དག་གོ།
།འདུས་མ་བྱས་ཀྱི་ཆོས་ནི་འདི་དག་གོ།
།སོ་སོའི་སྐྱེ་བོའི་ཆོས་ནི་འདི་དག་གོ།
།རྒྱུན་དུ་ཞུགས་པའི་ཆོས་ནི་འདི་དག་གོ།
།ལན་ཅིག་ཕྱིར་འོང་བ་དང་།
ཕྱིར་མི་འོང་བ་དང་།
དགྲ་བཅོམ་པའི་ཆོས་ནི་འདི་དག་གོ།
།རང་སངས་རྒྱས་ཀྱི་ཆོས་ནི་འདི་དག་གོ།
།བྱང་ཆུབ་སེམས་དཔའི་ཆོས་ནི་འདི་དག་གོ།
།སངས་རྒྱས་ཀྱི་ཆོས་ནི་འདི་དག་གོ་ཞེས་བྱ་བར་ཇི་ལྟར་ཆོས་[^2550K]རྣམ་པར་དབྱེ་བར་འགྱུར་ཞེས་བྱ་བ་ནི།
རབ་འབྱོར་ཅི་སེམས་ཅན་འདི་དག་གིས་དེ་ལྟར་ཆོས་ཐམས་ཅད་སྟོང་ངོ་ཞེས་བྱ་བར་ཤེས་སམ།
གལ་ཏེ་ཤེས་ན་ནི་བྱང་ཆུབ་སེམས་དཔའ་སེམས་དཔའ་ཆེན་པོ་ཡང་ཆོས་ཐམས་ཅད་ལ་བསླབས་ཤིང་།
རྣམ་པ་ཐམས་ཅད་མཁྱེན་པ་ཉིད་ཐོབ་པར་མི་བྱེད་དེ།
རབ་འབྱོར་སེམས་ཅན་འདི་དག་ཆོས་ཐམས་ཅད་སྟོང་ངོ་ཞེས་བྱ་བར་མི་ཤེས་པས་དེའི་ཕྱིར་བྱང་ཆུབ་སེམས་དཔའ་སེམས་དཔའ་ཆེན་པོ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་ནས།
ཆོས་རྣམ་པར་འགོད་པར་བྱས་ཤིང་སེམས་ཅན་རྣམས་ལ་ཆོས་སྟོན་ཏོ་ཞེས་བྱ་བ་ནི་བྱང་ཆུབ་སེམས་དཔའི་ལམ་ལ་དགོད་པའི་ཕྲིན་ལས་ཡིན་ནོ།།
།།རབ་འབྱོར་དེ་ལ་བྱང་ཆུབ་སེམས་དཔའ་སེམས་དཔའ་ཆེན་པོ་བྱང་ཆུབ་ཀྱི་ལམ་ལ་སྤྱོད་པས་ཐོག་མ་ཉིད་དུ་འདི་ལྟར་ཡོངས་སུ་བརྟག་པར་བྱ་སྟེ།
མངོན་པར་འདུ་བྱ་བ་མ་གཏོགས་པར་འདི་ལ་ཆོས་གང་ཡང་ངོ་བོ་ཉིད་ཀྱིས་དམིགས་སུ་མེད་དོ་ཞེས་བྱ་བར་ཡོངས་སུ་བརྟག་པར་བྱའོ།
།དེ་ཆོས་ཐམས་ཅད་ཀྱི་ངོ་བོ་ཉིད་ལ་དེ་ལྟར་རྟོགས་པས་[^2551K]ཕ་རོལ་ཏུ་ཕྱིན་པ་རྣམས་སམ།
སྟོང་པ་ཉིད་ཐམས་ཅད་དམ།
བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་ནམ།
འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་དང་།
མཐར་གྱིས་གནས་པའི་སྙོམས་པར་འཇུག་པ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་རྣམས་སམ།
དེ་བཞིན་གཤེགས་པའི་སྟོབས་དང་།
མི་འཇིགས་པ་དང་།
སོ་སོ་ཡང་དག་པར་རིག་པ་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་རྣམས་སམ།
རྒྱུན་དུ་ཞུགས་པའི་འབྲས་བུ་དང[^2552K]།
ལན་ཅིག་ཕྱིར་འོང་བའི་འབྲས་བུ་དང་།
ཕྱིར་མི་འོང་བའི་འབྲས་བུ་དང་།
དགྲ་བཅོམ་པ་ཉིད་དང[^2553K]།
རང་བྱང་ཆུབ་བམ།
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་བར་རམ།
ཆོས་གང་ལ་ཡང་མངོན་པར་ཆགས་པར་མི་འགྱུར་རོ།
།དེ་ཅིའི་ཕྱིར་ཞེ་ན།
དེ་ནི་འདི་ལྟར་ཆོས་ཐམས་ཅད་ནི་ངོ་བོ་ཉིད་ཀྱིས་ཆོས་ཐམས་ཅད་ཀྱི་[^2554K]སྟོང་པ་སྟེ།
སྟོང་པ་ཉིད་ནི་སྟོང་པ་ཉིད་ལ་མངོན་པར་ཞེན་པར་མི་འགྱུར་རོ།
།སྟོང་པ་ཉིད་ཀྱང་དམིགས་སུ་མེད་ན།
གང་སྟོང་པ་ཉིད་ལ་མངོན་པར་ཞེན་པར་འགྱུར་བ་ལྟ་ཅི་སྨོས་ཏེ།
རབ་འབྱོར་དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་ཆོས་ཐམས་ཅད་ལ་མངོན་པར་ཞེན་པ་མེད་པར་ཆོས་ཐམས་ཅད་ཀྱིས་རྣམ་པར་སྤྱོད་དོ།
།དེ་བསླབ་པ་འདི་ལ་གནས་ཤིང་སེམས་ཅན་འདི་དག་ཅི་ལ་སྤྱོད་ཅེས་སེམས་ཅན་གྱི་སྤྱོད་པ་ལ་ལྟ་སྟེ།
དེ་འདི་སྙམ་དུ་ཀྱེ་མ་སེམས་ཅན་འདི་དག་ནི་ཡང་དག་པ་མ་ཡིན་པའི་འཛིན་པ་ལ་སྤྱོད་དོ།
།ཀྱེ་མ་སེམས་ཅན་འདི་དག་ནི་ཡང་དག་པ་མ་ཡིན་པའི་འཛིན་པ་ལས་དགྲོལ་བར་བྱ་བ་དཀའ་བ་མེད་དོ་ཞེས་ནས་དེའི་ཚེ་ཐབས་མཁས་པས་ཤེས་རབ་ཀྱི་ཕ་རོལ་ཏུ་ཕྱིན་པ་ལ་གནས་ཏེ་འདི་སྐད་དུ་སྟོན་ཏོ།
།ཀྱེ་སེམས་ཅན་དག་ཚུར་ཤེག
།སྦྱིན་པ་བྱིན་ཅིག
།དེས་ཁྱེད་ལོངས་སྤྱོད་དང་ལྡན་པར་འགྱུར་གྱི[^2555K]།
ལོངས་སྤྱོད་དེས་ཀྱང་རློམ་སེམས་སུ་མ་བྱེད་ཅིག
།དེ་ལ་སྙིང་པོ་གང་ཡང་མེད་དོ།
།དེ་བཞིན་དུ་ཚུལ་ཁྲིམས་ལ་འདེམས་[^2556K]ཏེ།
ཀྱེ་སེམས་ཅན་དག་ཚུར་ཤེག
།ཚུལ་ཁྲིམས་སྲུངས་ཤིག
།ཚུལ་ཁྲིམས་དེས་ཀྱང་རློམ་སེམས་སུ་མ་བྱེད་ཅིག
།དེ་ལ་སྙིང་པོ་གང་ཡང་མེད་དོ།
།དེ་བཞིན་དུ་བཟོད་པ་ལ་འདེམས་ཏེ།
ཀྱེ་སེམས་ཅན་དག་ཚུར་ཤེག
།བཟོད་པ་སྒོམས་ཤིག
།བཟོད་པ་དེས་ཀྱང་རློམ་སེམས་སུ་མ་བྱེད་ཅིག
།དེ་ལ་སྙིང་པོ་གང་ཡང་མེད་དོ།
།དེ་བཞིན་དུ་བརྩོན་འགྲུས་ལ་འདེམས་ཏེ།
ཀྱེ་སེམས་ཅན་དག་ཚུར་ཤེག
།བརྩོན་འགྲུས་རྩོམས་ཤིག
།བརྩོན་འགྲུས་དེས་ཀྱང་རློམ་སེམས་སུ་མ་བྱེད་ཅིག
།དེ་ལ་སྙིང་པོ་གང་ཡང་མེད་དོ།
།དེ་བཞིན་དུ་ཏིང་ངེ་འཛིན་ལ་འདེམས་ཏེ།
ཀྱེ་སེམས་ཅན་དག་ཚུར་ཤེག
།ཏིང་ངེ་འཛིན་ལ་མཉམ་པར་ཞོག་ཅིག
།ཏིང་ངེ་འཛིན་དེས་ཀྱང་རློམ་སེམས་སུ་མ་བྱེད་ཅིག
།དེ་ལ་སྙིང་པོ་གང་ཡང་མེད་དོ།
།དེ་བཞིན་དུ་ཤེས་རབ་ལ་འདེམས་ཏེ།
ཀྱེ་སེམས་ཅན་དག་ཚུར་ཤེག
།ཤེས་རབ་སྒོམས་ཤིག
།ཤེས་རབ་དེས་ཀྱང་རློམ་སེམས་སུ་མ་བྱེད་ཅིག
།དེ་ལ་སྙིང་པོ་གང་ཡང་མེད་དོ།
།དེ་བཞིན་དུ་སྟོང་པ་ཉིད་ཐམས་ཅད་ལ་འདེམས་ཏེ།
ཀྱེ་སེམས་ཅན་དག་ཚུར་ཤེག
།སྟོང་པ་ཉིད་སྒོམས་ཤིག
།སྟོང་པ་ཉིད་དེས་ཀྱང་རློམ་སེམས་སུ་མ་བྱེད་ཅིག
།དེ་ལ་སྙིང་པོ་གང་ཡང་མེད་དོ།
།དེ་བཞིན་དུ་བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་ལ་འདེམས་ཏེ།
ཀྱེ་སེམས་ཅན་དག་ཚུར་ཤེག
།བྱང་ཆུབ་ཀྱི་ཕྱོགས་ཀྱི་ཆོས་རྣམས་སྒོམས་ཤིག
།བྱང་ཆུབ་ཀྱི་ཕྱོགས་ཀྱི་ཆོས་དེ་དག་གིས་ཀྱང་རློམ་སེམས་སུ་མ་བྱེད་ཅིག
།དེ་ལ་སྙིང་པོ་གང་ཡང་མེད་དོ།
།དེ་བཞིན་དུ་འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་དང་།
མཐར་གྱིས་གནས་པའི་སྙོམས་པར་འཇུག་པ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་རྣམས་ལ་འདེམས་ཏེ།
ཀྱེ་སེམས་ཅན་དག་[^2557K]ཚུར་ཤེག
།གཟུངས་ཀྱི་སྒོ་རྣམས་སྒོམས་ཤིག
།གཟུངས་ཀྱི་སྒོ་དེ་དག་གིས་ཀྱང་རློམ་སེམས་སུ་མ་བྱེད་ཅིག
།དེ་ལ་སྙིང་པོ་གང་ཡང་མེད་དོ།
།དེ་བཞིན་དུ་དེ་བཞིན་གཤེགས་པའི་སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།
བྱམས་པ་ཆེན་པོ་དང།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་རྣམས་ལ་འདེམས་ཏེ།
ཀྱེ་སེམས་ཅན་དག་ཚུར་ཤེག
།སངས་རྒྱས་ཀྱི་ཆོས་མ་འདྲེས་པ་རྣམས་སྒོམས་ཤིག
།སངས་རྒྱས་ཀྱི་ཆོས་མ་འདྲེས་པ་དེ་དག་གིས་ཀྱང་རློམ་སེམས་སུ་མ་བྱེད་ཅིག
།དེ་ལ་སྙིང་པོ་གང་ཡང་མེད་དོ།
།དེ་བཞིན་དུ་རྒྱུན་དུ་ཞུགས་པའི་[^2558K]འབྲས་བུ་ལ་འདེམས་ཏེ།
ཀྱེ་སེམས་ཅན་དག་ཚུར་ཤེག
།རྒྱུན་དུ་ཞུགས་པའི་འབྲས་བུ་སྒོམས་ཤིག
།རྒྱུན་དུ་ཞུགས་པའི་འབྲས་བུ་དེས་ཀྱང་རློམ་སེམས་སུ་མ་བྱེད་ཅིག
།དེ་ལ་སྙིང་པོ་གང་ཡང་མེད་དོ།
།དེ་བཞིན་དུ་ལན་ཅིག་ཕྱིར་འོང་བའི་འབྲས་བུ་དང་།
ཕྱིར་མི་འོང་བའི་འབྲས་བུ་དང་།
དགྲ་བཅོམ་པ་ཉིད་དང་།
རང་བྱང་ཆུབ་ལ་འདེམས་ཏེ།
ཀྱེ་སེམས་ཅན་དག་ཚུར་ཤེག
།རང་བྱང་ཆུབ་སྒོམས་ཤིག
།རང་བྱང་ཆུབ་དེས་ཀྱང་རློམ་སེམས་སུ་མ་བྱེད་ཅིག
།དེ་ལ་སྙིང་པོ་གང་ཡང་མེད་དོ།
།དེ་བཞིན་དུ་རྣམ་པ་ཐམས་ཅད་མཁྱེན་པ་ཉིད་ཀྱི་བར་ལ་འདེམས་ཏེ།
ཀྱེ་སེམས་ཅན་དག་ཚུར་ཤེག
།རྣམ་པ་ཐམས་ཅད་མཁྱེན་པ་ཉིད་སྒོམས་ཤིག
།རྣམ་པ་ཐམས་ཅད་མཁྱེན་པ་ཉིད་དེས་ཀྱང་རློམ་སེམས་སུ་མ་བྱེད་ཅིག
།དེ་ལ་སྙིང་པོ་གང་ཡང་མེད་དོ་ཞེས་དེ་ལྟ་[^2559K]དེ་ལྟར་སེམས་ཅན་རྣམས་ལ་འདེམས་པ་དང་།
རྗེས་སུ་སྟོན་པ་དང་།
བྱང་ཆུབ་སེམས་དཔའི་ལམ་ལ་སྤྱད་ཀྱང་གང་ལ་ཡང་མངོན་པར་ཞེན་པ་མེད་དོ།
།དེ་ཅིའི་ཕྱིར་ཞེ་ན།
ཆོས་ཐམས་ཅད་ནི་[^2560K]མངོན་པར་ཞེན་པ་མེད་པ་སྟེ།
དེ་ནི་འདི་ལྟར་དེ་དག་ལ་སྟོང་པ་ཉིད་ཀྱི་ངོ་བོ་ཉིད་ཀྱི་ཕྱིར།
གང་གིས་མངོན་པར་ཞེན་པར་བྱ་བའི་ངོ་བོ་ཉིད་མེད་དོ།
།རབ་འབྱོར་དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་བྱང་ཆུབ་ཀྱི་ལམ་ལ་སྤྱོད་ཀྱང་གང་ལ་ཡང་མི་གནས་ཏེ།
དེ་གནས་པ་མེད་པའི་ཚུལ་གྱིས་སྦྱིན་པའི་ཕ་རོལ་ཏུ་ཕྱིན་པ་ལ་སྤྱོད་ཀྱང་དེ་ལ་མི་གནས་སོ།
།ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་།
བཟོད་པའི་ཕ་རོལ་ཏུ་ཕྱིན་པ་དང་།
བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་།
བསམ་གཏན་གྱི་ཕ་རོལ་ཏུ་ཕྱིན་པ་དང་།
ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་ཀྱང་དེ་ལ་མི་གནས་སོ།
།དེ་བསམ་གཏན་དང་པོ་ལ་སྙོམས་པར་འཇུག་ཀྱང་དེ་ལ་མི་གནས་ཏེ།
དེ་ཅིའི་ཕྱིར་ཞེ་ན།
དེ་ནི་འདི་ལྟར་བསམ་གཏན་དང་པོ་ནི་བསམ་གཏན་གྱི་རང་བཞིན་གྱིས་སྟོང་ངོ་།
།གང་མཉམ་པར་གཞོག་པ་དེ་ཡང་རང་བཞིན་གྱིས་སྟོང་ངོ་།
།རྣམ་པ་གང་གིས་མཉམ་པར་གཞག་པའི་རྣམ་པ་དེ་དག་ཀྱང་རང་བཞིན་གྱིས་སྟོང་ངོ་།
།དེ་བསམ་གཏན་གཉིས་པ་དང་།
བསམ་གཏན་གསུམ་པ་དང་།
བསམ་གཏན་བཞི་པ་ལ་སྙོམས་པར་འཇུག
།བྱམས་པ་དང་།
སྙིང་རྗེ་དང་།
དགའ་བ་དང་།
བཏང་སྙོམས་ལ་སྙོམས་པར་འཇུག
།ནམ་མཁའ་མཐའ་ཡས་སྐྱེ་མཆེད་དང་།
རྣམ་ཤེས་མཐའ་ཡས་སྐྱེ་མཆེད་དང་།
ཅུང་ཟད་མེད་པའི་སྐྱེ་མཆེད་དང་།
འདུ་ཤེས་མེད་འདུ་ཤེས་མེད་མིན་སྐྱེ་མཆེད་ལ་སྙོམས་པར་འཇུག
།རྣམ་པར་ཐར་པ་བརྒྱད་དང་།
མཐར་གྱིས་གནས་པའི་སྙོམས་པར་འཇུག་པ་དགུ་དང་།
བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་དང་།
འཕགས་པའི་བདེན་པ་དང།
།སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་ལ་སྙོམས་པར་འཇུག་ཀྱང་དེ་ལ་མི་གནས་ཏེ།
དེ་ཅིའི་ཕྱིར་ཞེ་ན།
དེ་ནི་འདི་ལྟར་མངོན་པར་ཤེས་པ་རྣམས་ནི་མངོན་པར་ཤེས་པ་རྣམས་ཀྱི་རང་བཞིན་གྱིས་སྟོང་ངོ་།
།གང་མཉམ་པར་གཞག་པ་དེ་ཡང་རང་བཞིན་གྱིས་སྟོང་ངོ་།
།རྣམ་པ་གང་གིས་མཉམ་པར་གཞག་པའི་རྣམ་པ་དེ་དག་ཀྱང་རང་བཞིན་གྱིས་སྟོང་ངོ་།
།དེ་རྒྱུན་དུ་ཞུགས་པའི་འབྲས་བུ་ཐོབ་ཀྱང་དེ་ལ་མི་གནས་སོ།
།ལན་ཅིག་ཕྱིར་འོང་བའི་འབྲས་བུ་དང་།
ཕྱིར་མི་འོང་བའི་འབྲས་བུ་དང་།
དགྲ་བཅོམ་པ་ཉིད་ཐོབ་ཀྱང་དེ་ལ་མི་གནས་སོ།
།དེ་རང་བྱང་ཆུབ་ཐོབ་ཀྱང་དེ་ལ་མི་གནས་སོ།
།གསོལ་པ།
དེ་[^2561K]ཅིའི་སླད་དུ་མི་གནས།
བཅོམ་ལྡན་འདས་ཀྱིས་བཀའ་སྩལ་པ།
རྣམ་པ་གཉིས་ཀྱི་ཕྱིར་མི་གནས་ཏེ།
གཉིས་གང་ཞེ་ན།
ངོ་བོ་ཉིད་དང་།
ངོ་བོ་ཉིད་མེད་པ་སྟེ།
དེ་གཉིས་ཀྱི་ཕྱིར་གང་ལ་གནས་པའམ།
གང་གིས་གནས་པའམ།
གང་[^2562K]གནས་པར་འགྱུར་བ་དེ་ལྟ་བུའི་འབྲས་བུ་དེ་དག་ལ་གནས་མེད་དོ།
།དེ་ཙམ་གྱིས་དགའ་བར་ཡང་མི་འཛིན་ཏེ།
དེ་ཅིའི་ཕྱིར་ཞེ་ན།
འདི་ལྟར་དེ་འདི་སྙམ་དུ་བདག་གིས་རྒྱུན་དུ་ཞུགས་པའི་འབྲས་བུ་ཐོབ་པར་མི་བྱ་བ་མ་ཡིན་ཏེ།
དེ་ལ་གནས་པར་མི་བྱའོ།
།བདག་གིས་ལན་ཅིག་ཕྱིར་འོང་བའི་འབྲས་བུ་དང།
ཕྱིར་མི་འོང་བའི་འབྲས་བུ་དང་།
དགྲ་བཅོམ་པ་ཉིད་ཐོབ་པར་མི་བྱ་བ་མ་ཡིན་ཏེ།
དེ་ལ་གནས་པར་མི་བྱའོ།
།བདག་གིས་རང་སངས་རྒྱས་ཀྱི་[^2563K]སའི་བར་དུ་ཐོབ་པར་མི་བྱ་བ་མ་ཡིན་ཏེ།
དེ་ལ་གནས་པར་མི་བྱའོ།
།བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་བར་དུ་མངོན་པར་རྫོགས་པར་འཚང་རྒྱ་བར་བྱའོ།
།དེ་ཅིའི་ཕྱིར་ཞེ་ན།
བདག་གིས་ནི་སེམས་དང་པོ་བསྐྱེད་པ་ནས་ཉེ་བར་བཟུང་སྟེ།
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་པ་མ་གཏོགས་པར་སེམས་གཞན་གང་ཡང་མི་སྐྱེད་[^2564K]དོ།
།དེ་ཅིའི་ཕྱིར་ཞེ་ན།
བདག་གིས་ནི་ས་དང་པོ་ནས་ཉེ་བར་བཟུང་སྟེ།
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་པ་མ་གཏོགས་པར་སེམས་གཞན་གང་ཡང་མ་བསྐྱེད་དོ།
།བདག་གིས་ནི་ས་བཅུ་པའི་བར་ནས་ཉེ་བར་བཟུང་སྟེ།
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་པ་མ་གཏོགས་པར་སེམས་གཞན་གང་ཡང་མ་བསྐྱེད་དོ།
།བྱང་ཆུབ་སེམས་དཔའི་སྐྱོན་མེད་པར་ཞུགས་ནས།
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་པ་མ་གཏོགས་པར་སེམས་གཞན་གང་ཡང་མ་བསྐྱེད་དོ་སྙམ་སྟེ།
རབ་འབྱོར་བྱང་ཆུབ་སེམས་དཔའ་སེམས་དཔའ་ཆེན་པོ་ནི་སེམས་གཡེང་བ་མེད་པར་ལུས་སམ།
ངག་གམ་ཡིད་ཀྱིས་གང་སྤྱོད་ཀྱང་[^2565K]རུང་སྟེ།
བྱང་ཆུབ་ཀྱི་སེམས་ཀྱིས་མི་སྤྱོད་པ་མེད་དེ།
བྱང་ཆུབ་སེམས་དཔའ་སེམས་དཔའ་ཆེན་པོ་དེ་ནི་བྱང་ཆུབ་ཀྱི་སེམས་ལ་གནས་ནས།
ཡིད་གཡེང་བ་མེད་པར་བྱང་ཆུབ་ཀྱི་ལམ་སྒྲུབ་པོ།
།གསོལ་པ།
བཅོམ་ལྡན་འདས་གལ་ཏེ་ཆོས་ཐམས་ཅད་མ་སྐྱེས་པ་ལགས་ན།
བྱང་ཆུབ་སེམས་དཔའ་སེམས་དཔའ་ཆེན་པོས་[^2566K]བྱང་ཆུབ་ཀྱི་ལམ་ཇི་ལྟར་སྒྲུབ་པར་བགྱི།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་དེ་བཞིན་ནོ།
།དེ་དེ་བཞིན་ཏེ།
ཆོས་ཐམས་ཅད་ནི་མ་སྐྱེས་པ་སྟེ།
དེ་[^2567K]ཇི་ལྟ་བུ་ཞེས་བྱ་[^2568K]ན།
གང་མངོན་པར་འདུ་མི་བྱེད་པ་དེ་དག་ལ་ནི་ཆོས་ཐམས་ཅད་མ་སྐྱེས་པའོ།
།གསོལ་པ།
བཅོམ་ལྡན་འདས་འོ་ན་དེ་བཞིན་གཤེགས་པ་རྣམས་བྱུང་ཡང་རུང་།
དེ་བཞིན་གཤེགས་པ་རྣམས་མ་བྱུང་ཡང་རུང་སྟེ།
ཆོས་རྣམས་ཀྱི་ཆོས་ཉིད་དེ་བཞིན་དུ་གནས་པ་མ་ལགས་སམ།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་[^2569K]དེ་དེ་བཞིན་ནོ[^2570K]དེ་དེ་བཞིན་ཏེ།
དེ་བཞིན་གཤེགས་པ་རྣམས་བྱུང་ཡང་རུང་།
དེ་བཞིན་གཤེགས་པ་རྣམས་མ་བྱུང་ཡང་རུང་སྟེ།
ཆོས་རྣམས་ཀྱི་ཆོས་ཉིད་[^2571K]ནི་དེ་བཞིན་དུ་གནས་སོ།
།དེ་ལ་ཡང་གང་ཆོས་ཀྱི་གནས་ཉིད་དེ་ལྟ་བུ་མི་ཤེས་པ་དེ་དག་གི་དོན་དུ་བྱང་ཆུབ་སེམས་དཔའ་སེམས་དཔའ་ཆེན་པོས་[^2572K]བྱང་ཆུབ་ཀྱི་ལམ་བསྐྱེད་དེ།
ལམ་དེས་སེམས་ཅན་རྣམས་འཁོར་བ་ལས་ཡོངས་སུ་ཐར་པར་བྱེད་དོ་ཞེས་བྱ་བ་ནི་ཆོས་ཐམས་ཅད་ལ་མངོན་པར་ཞེན་པ་སྤངས་པ་ལ་འགོད་པའི་ཕྲིན་ལས་ཡིན་ནོ།།
།།གསོལ་པ།
བཅོམ་ལྡན་འདས་ཅི་ལགས་སྐྱེས་པར་གྱུར་པའི་ལམ་གྱིས་བྱང་ཆུབ་འཐོབ་པར་[^2573K]འགྱུར་བ་ལགས་སམ།
བཅོམ་ལྡན་འདས་ཀྱིས་བཀའ་སྩལ་པ།
མ་ཡིན་ནོ།
།གསོལ་པ།
བཅོམ་ལྡན་འདས་འོ་ན་མ་སྐྱེས་པའི་ལམ་གྱིས་བྱང་ཆུབ་འཐོབ་པར་འགྱུར་བ་ལགས་སམ།
བཅོམ་ལྡན་འདས་ཀྱིས་བཀའ་སྩལ་པ།
མ་ཡིན་ནོ།
།གསོལ་པ།
བཅོམ་ལྡན་འདས་འོ་ན་སྐྱེས་ཀྱང་སྐྱེས་ལ་མ་སྐྱེས་ཀྱང་མ་སྐྱེས་པའི་ལམ་གྱིས་བྱང་ཆུབ་འཐོབ་པར་འགྱུར་བ་ལགས་སམ།
བཅོམ་ལྡན་འདས་ཀྱིས་བཀའ་སྩལ་པ།
མ་ཡིན་ནོ།
།གསོལ་པ།
བཅོམ་ལྡན་འདས་འོ་ན་སྐྱེས་པ་ཡང་མ་ལགས།
མ་སྐྱེས་པ་ཡང་མ་ལགས་པའི་ལམ་གྱིས་བྱང་ཆུབ་འཐོབ་པར་འགྱུར་བ་ལགས་སམ།
བཅོམ་ལྡན་འདས་ཀྱིས་བཀའ་སྩལ་པ།
མ་ཡིན་ནོ།
།གསོལ་པ།
བཅོམ་ལྡན་འདས་འོ་ན་ཇི་ལྟར་བྱང་ཆུབ་འཐོབ་པར་འགྱུར།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་བྱང་ཆུབ་ནི་ལམ་གྱིས་ཐོབ་པ་ཡང་མ་ཡིན།
ལམ་མ་ཡིན་པས་ཐོབ་པ་ཡང་མ་ཡིན་ཏེ།
བྱང་ཆུབ་ཉིད་ཀྱང་ལམ་མོ།
།ལམ་ཉིད་ཀྱང་བྱང་ཆུབ་པོ།
།གསོལ་པ།
བཅོམ་ལྡན་འདས་གལ་ཏེ་དེ་ལྟར་བྱང་ཆུབ་ཉིད་ཀྱང་ལམ་མོ།
།ལམ་ཉིད་ཀྱང་བྱང་ཆུབ་ལགས་ན།
བྱང་ཆུབ་སེམས་དཔའ་སེམས་དཔའ་ཆེན་པོས་བྱང་ཆུབ་སྔ་ནས་ཀྱང་ཐོབ་པར་འགྱུར་ན།
དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀྱི་[^2574K]སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་དང་།
དཔེ་བྱད་བཟང་པོ་བརྒྱད་ཅུ་དང་།
དེ་བཞིན་གཤེགས་པའི་སྟོབས་བཅུ་དང་།[^2575K]མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།
ཐུགས་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་ཀྱིས་བརྗོད་དོ་ཞེས་ཀྱང་ཅིའི་སླད་དུ་བསྟན།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་ཇི་སྙམ་དུ་སེམས།
སངས་རྒྱས་ཤིག་བྱང་ཆུབ་ཐོབ་པར་བྱེད་པ་ཡིན་ནམ།
གསོལ་པ།
བཅོམ་ལྡན་འདས་དེ་ནི་མ་ལགས་སོ།
།སངས་རྒྱས་ནི་བྱང་ཆུབ་ཐོབ་པར་མི་མཛད་དོ།
།སངས་རྒྱས་ཉིད་ཀྱང་བྱང་ཆུབ་བོ།
།བྱང་ཆུབ་ཉིད་ཀྱང་སངས་རྒྱས་སོ།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་གང་ཁྱོད་ཀྱིས་འདི་སྐད་དུ།
བྱང་ཆུབ་སེམས་དཔའ་སེམས་དཔའ་ཆེན་པོས་བྱང་ཆུབ་སྔ་ནས་ཐོབ་པར་འགྱུར་རོ་ཞེས་སྨྲས་པ།
རབ་འབྱོར་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོས་ནི་ཕ་རོལ་ཏུ་ཕྱིན་པ་རྣམས་ཡོངས་སུ་རྫོགས་པར་བྱས།
སྟོང་པ་ཉིད་ཐམས་ཅད་ཡོངས་སུ་རྫོགས་པར་བྱས།
བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་ཡོངས་སུ་རྫོགས་པར་བྱས།
འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་དང་།
མཐར་གྱིས་གནས་པའི་སྙོམས་པར་འཇུག་པ་དང་།[^2576K]སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་རྣམས་ཡོངས་སུ་རྫོགས་པར་བྱས།
དེ་བཞིན་གཤེགས་པའི་སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་ཡོངས་སུ་རྫོགས་པར་བྱས་ཤིང་རྡོ་རྗེ་ལྟ་བུའི་ཏིང་ངེ་འཛིན་གྱིས་སྐད་ཅིག་གཅིག་དང་ལྡན་པའི་ཤེས་རབ་ཀྱིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་སྟེ།
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་ཕྱིན་ཆད་དེ་[^2577K]དེ་བཞིན་གཤེགས་པའི་[^2578K]ཐམས་ཅད་གཟིགས་པ།
ཆོས་ཐམས་ཅད་ལ་དབང་བསྒྱུར་བ་[^2579K]ཞེས་བྱའོ་ཞེས་བྱ་བ་ནི་ཡང་དག་པར་རྫོགས་པའི་བྱང་ཆུབ་ཐོབ་པ་[^2580K]ལ་དགོད་པའི་ཕྲིན་ལས་ཡིན་ནོ།།
།།རབ་འབྱོར་གྱིས་གསོལ་པ།
བཅོམ་ལྡན་འདས་གལ་ཏེ་ཆོས་ཐམས་ཅད་རང་བཞིན་གྱིས་དབེན་པ་ལ་གནས་ན།
ཇི་ལྟར་བྱང་ཆུབ་སེམས་དཔའ་སེམས་དཔའ་ཆེན་པོས་སངས་རྒྱས་ཀྱི་ཞིང་ཡོངས་སུ་དག་པར་བགྱི།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་[^2581K]སེམས་དང་པོ་བསྐྱེད་པ་ནས་ཉེ་བར་བཟུང་སྟེ།
བདག་དང་གཞན་གྱི་ལུས་ཀྱི་གནས་ངན་ལེན་དང་།
ངག་གི་[^2582K]གནས་ངན་ལེན་དང་།
ཡིད་ཀྱི་གནས་ངན་ལེན་ཡོངས་སུ་སྦྱོང་སྟེ།
དེ་ཡོངས་སུ་དག་པར་བྱས་པས་སངས་རྒྱས་ཀྱི་ཞིང་ཡོངས་སུ་དག་པར་བྱེད་དོ།།
།།བམ་པོ་བདུན་ཅུ་གཉིས་པ།
གསོལ་པ།
བཅོམ་ལྡན་འདས་ལུས་ཀྱི་[^2583K]གནས་ངན་ལེན་ནི་གང་ལགས།
ངག་གི་གནས་ངན་ལེན་ནི་གང་ལགས།
ཡིད་ཀྱི་གནས་ངན་ལེན་ནི་གང་ལགས།
བཅོམ་ལྡན་འདས་ཀྱིས་བཀའ་སྩལ་པ།
ལུས་ཀྱི་ལས་མི་དགེ་བ་སྲོག་གཅོད་པ་དང།
མ་བྱིན་པར་ལེན་པ་དང་།
འདོད་པས་ལོག་པར་གཡེམ་པ་ནི་བྱང་ཆུབ་སེམས་དཔའི་ལུས་ཀྱི་གནས་ངན་ལེན་ཏོ།
།ངག་གི་ལས་ནི་[^2584K]མི་དགེ་བ་བརྫུན་དུ་སྨྲ་བ་དང་།
ཕྲ་མ་དང་།
ཞེ་གཅོད་པའི་ཚིག་དང་།
ཚིག་འཁྱལ་པ་ནི་བྱང་ཆུབ་སེམས་དཔའི་ངག་གི་གནས་ངན་ལེན་ཏོ།
།ཡིད་ཀྱི་ལས་མི་དགེ་བ་ཆགས་སེམས་དང་།
གནོད་སེམས་དང་།
ལོག་པར་ལྟ་བ་ནི་བྱང་ཆུབ་སེམས་དཔའི་ཡིད་ཀྱི་གནས་ངན་ལེན་ཏོ།
།རབ་འབྱོར་གཞན་ཡང་སེར་སྣའི་སེམས་ནི་བྱང་ཆུབ་སེམས་དཔའི་ཡིད་ཀྱི་གནས་ངན་ལེན་ཏོ།
།ཚུལ་ཁྲིམས་ངན་པའི་སེམས་དང་།
འཁྲུགས་པའི་[^2585K]སེམས་དང།
ལེ་ལོའི་སེམས་དང་།
གཡེང་བའི་སེམས་དང་།
མཉམ་པར་མ་[^2586K]བཞག་པའི་སེམས་དང་།
ཤེས་རབ་འཆལ་བའི་སེམས་ནི་བྱང་ཆུབ་སེམས་དཔའི་ཡིད་ཀྱི་གནས་ངན་ལེན་ཏོ།
།རབ་འབྱོར་གཞན་ཡང་ཚུལ་ཁྲིམས་ཡོངས་སུ་མ་དག་པ་ནི་བྱང་ཆུབ་སེམས་དཔའི་གནས་ངན་ལེན་ཏོ།
།རབ་འབྱོར་གཞན་ཡང་དྲན་པ་ཉེ་བར་གཞག་པ་བཞི་དང་བྲལ་བ་ནི་བྱང་ཆུབ་སེམས་དཔའི་གནས་ངན་ལེན་ཏོ།
།ཡང་དག་པར་སྤོང་བ་བཞི་དང་།
རྫུ་འཕྲུལ་གྱི་རྐང་པ་བཞི་དང་།
དབང་པོ་ལྔ་དང་།
སྟོབས་ལྔ་དང་།
བྱང་ཆུབ་ཀྱི་ཡན་ལག་བདུན་དང་།
འཕགས་པའི་ལམ་ཡན་ལག་བརྒྱད་པ་[^2587K]དང་བྲལ་བ་ནི་བྱང་ཆུབ་སེམས་དཔའི་གནས་ངན་ལེན་ཏོ།
།འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་དང་།
མཐར་གྱིས་གནས་པའི་སྙོམས་པར་འཇུག་པ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་བྲལ་བ་ནི་བྱང་ཆུབ་སེམས་དཔའི་གནས་ངན་ལེན་ཏོ།
།རབ་འབྱོར་གཞན་ཡང་རྒྱུན་དུ་ཞུགས་པའི་འབྲས་བུ་མངོན་དུ་བྱེད་པའམ།
དེ་ལ་འདོད་པ་བསྐྱེད་པ་ནི་བྱང་ཆུབ་སེམས་དཔའི་གནས་ངན་ལེན་ཏོ།
ལན་ཅིག་ཕྱིར་འོང་བའི་འབྲས་བུ་མངོན་དུ་བྱེད་པའམ།
དེ་ལ་འདོད་པ་བསྐྱེད་པ་ནི་བྱང་ཆུབ་སེམས་དཔའི་གནས་ངན་ལེན་ཏོ།
།ཕྱིར་མི་འོང་བའི་འབྲས་བུ་མངོན་དུ་བྱེད་པའམ།
དེ་ལ་འདོད་པ་བསྐྱེད་པ་ནི་བྱང་ཆུབ་སེམས་དཔའི་གནས་ངན་ལེན་ཏོ།
།དགྲ་བཅོམ་པ་ཉིད་མངོན་དུ་བྱེད་པའམ།
དེ་ལ་འདོད་པ་བསྐྱེད་པ་ནི་བྱང་ཆུབ་སེམས་དཔའི་གནས་ངན་ལེན་ཏོ།
།རང་བྱང་ཆུབ་མངོན་དུ་བྱེད་པའམ།
དེ་ལ་འདོད་པ་བསྐྱེད་པ་ནི་བྱང་ཆུབ་སེམས་དཔའི་གནས་ངན་ལེན་ཏོ།
།རབ་འབྱོར་གཞན་ཡང་གཟུགས་ཀྱི་འདུ་ཤེས་ནི་གནས་ངན་ལེན་ཏོ[^2588K]།
།ཚོར་བ་དང་།
འདུ་ཤེས་དང་།
འདུ་བྱེད་རྣམས་[^2589K]དང་།
རྣམ་པར་ཤེས་པའི་འདུ་ཤེས་ནི་གནས་ངན་ལེན་ཏོ།
།མིག་གི་འདུ་ཤེས་ནི་ག་[^2590K]གནས་ངན་ལེན་ཏོ།
།རྣ་བ་དང་།
སྣ་དང་།
ལྕེ་དང་།
ལུས་དང་།
ཡིད་ཀྱི་འདུ་ཤེས་ནི་གནས་ངན་ལེན་ཏོ།
།གཟུགས་ཀྱི་འདུ་ཤེས་ནི་གནས་ངན་ལེན་ཏོ།
།སྒྲ་དང་།
དྲི་དང་།
རོ་དང་།
རེག་དང་།
ཆོས་ཀྱི་འདུ་ཤེས་ནི་གནས་ངན་ལེན་ཏོ།
།མིག་གི་རྣམ་པར་ཤེས་པའི་འདུ་ཤེས་ནི་གནས་ངན་ལེན་ཏོ།
།རྣ་བའི་རྣམ་པར་ཤེས་པ་དང་།
སྣའི་རྣམ་པར་ཤེས་པ་དང་།
ལྕེའི་རྣམ་པར་ཤེས་པ་དང་།
ལུས་ཀྱི་རྣམ་པར་ཤེས་པ་དང་།
ཡིད་ཀྱི་རྣམ་པར་ཤེས་པའི་འདུ་ཤེས་ནི་གནས་ངན་ལེན་ཏོ།
།མིག་གི་འདུས་ཏེ་རེག་པའི་འདུ་ཤེས་ནི་གནས་ངན་ལེན་ཏོ།
།རྣ་བའི་འདུས་ཏེ་རེག་པ་དང་།
སྣའི་འདུས་ཏེ་རེག་པ་དང།
ལྕེའི་འདུས་ཏེ་རེག་པ་དང་།
ལུས་ཀྱི་འདུས་ཏེ་རེག་པ་དང་།
ཡིད་ཀྱི་འདུས་ཏེ་རེག་པའི་འདུ་ཤེས་ནི་གནས་ངན་ལེན་ཏོ།
།མིག་གི་འདུས་ཏེ་རེག་པའི་རྐྱེན་གྱིས་ཚོར་བའི་འདུ་ཤེས་ནི་གནས་ངན་ལེན་ཏོ།
།རྣ་བའི་འདུས་ཏེ་རེག་པའི་རྐྱེན་གྱིས་ཚོར་བ་དང་།
སྣའི་འདུས་ཏེ་རེག་པའི་རྐྱེན་གྱིས་ཚོར་བ་དང་།
ལྕེའི་འདུས་ཏེ་རེག་པའི་རྐྱེན་གྱིས་ཚོར་བ་དང་།
ལུས་ཀྱི་འདུས་ཏེ་རེག་པའི་རྐྱེན་གྱིས་ཚོར་བ་དང་།
ཡིད་ཀྱི་འདུས་ཏེ་རེག་པའི་རྐྱེན་གྱིས་ཚོར་བའི་འདུ་ཤེས་ནི་གནས་ངན་ལེན་ཏོ།
།སའི་ཁམས་ཀྱི་འདུ་ཤེས་ནི་གནས་ངན་ལེན་ཏོ།
།ཆུའི་ཁམས་དང་།
མིའི་ཁམས་དང་།
རླུང་གི་ཁམས་དང།
ནམ་མཁའི་ཁམས་དང་།
རྣམ་པར་ཤེས་པའི་ཁམས་ཀྱི་འདུ་ཤེས་ནི་གནས་ངན་ལེན་ཏོ།
།མ་རིག་པའི་འདུ་ཤེས་ནི་གནས་ངན་ལེན་ཏོ།
།འདུ་བྱེད་དང་།
རྣམ་པར་ཤེས་པ་དང་།
མིང་དང་།
གཟུགས་དང་།
སྐྱེ་མཆེད་དྲུག་དང་།
རེག་པ་དང་།
ཚོར་བ་དང་།
སྲེད་པ་དང་།
ལེན་པ་དང་།
སྲིད་པ་དང་།
སྐྱེ་བ་དང་།
རྒ་ཤིའི་འདུ་ཤེས་ནི་གནས་ངན་ལེན་ཏོ།
།བུད་མེད་ཀྱི་འདུ་ཤེས་ནི་གནས་ངན་ལེན་ཏོ།
།སྐྱེས་པའི་འདུ་ཤེས་ནི་གནས་ངན་ལེན་ཏོ།
།འདོད་པའི་ཁམས་ཀྱི་འདུ་ཤེས་ནི་[^2591K]གནས་ངན་ལེན་ཏོ།
།གཟུགས་ཀྱི་ཁམས་དང་།
གཟུགས་མེད་པའི་ཁམས་ཀྱི་འདུ་ཤེས་ནི་གནས་ངན་ལེན་ཏོ།
།དགེ་བའི་འདུ་ཤེས་དང་།
མི་དགེ་བའི་འདུ་ཤེས་དང་།
འཇིག་རྟེན་པའི་འདུ་ཤེས་དང་།
འཇིག་རྟེན་ལས་འདས་པའི་འདུ་ཤེས་དང་།
ཟག་པ་དང་བཅས་པའི་འདུ་ཤེས་དང་།
ཟག་པ་མེད་པའི་འདུ་ཤེས་དང་།
འདུས་བྱས་ཀྱི་འདུ་ཤེས་དང་།
འདུས་མ་བྱས་ཀྱི་འདུ་ཤེས་ནི་གནས་ངན་ལེན་ཏོ།
།རབ་འབྱོར་དེ་དག་ནི་བྱང་ཆུབ་སེམས་དཔའི་ལུས་ཀྱི་གནས་ངན་ལེན་ཏོ།
།[^2592K]ངག་གི་གནས་ངན་ལེན་[^2593K]དང་།
ཡིད་ཀྱི་གནས་ངན་ལེན་ཏེ།
བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
གནས་ངན་ལེན་དེ་ཐམས་ཅད་རྣམ་པར་སྤངས་ཤིང་བདག་ཀྱང་སྦྱིན་པ་ཡོངས་སུ་གཏོང་ངོ་།
།གཞན་ཡང་སྦྱིན་པ་ལ་ཡང་དག་པར་བསྐུལ་ཏེ།
དེ་ཟས་འདོད་པ་ལ་ནི་[^2594K]ཟས་ཡོངས་སུ་གཏོང་ངོ་།
།སྐོམ་འདོད་པ་ལ་ནི་སྐོམ།
གོས་འདོད་པ་ལ་ནི་གོས་ཡོངས་སུ་གཏོང་ངོ་།
།མིའི་རྐྱེན་དང་ཡོ་བྱད་གང་ཅི་ཡང་རུང་བའི་བར་དུ་འདོད་པ་ལ་ནི་དེ་དག་ཡོངས་སུ་གཏོང་སྟེ།
གཞན་ཡང་མིའི་རྐྱེན་[^2595K]དང་ཡོ་བྱད་གང་ཅི་ཡང་རུང་བའི་བར་དུ་ཡོངས་སུ་གཏོང་བ་ལ་ཡང་དག་པར་བསྐུལ་ཞིང་རབ་ཏུ་འགོད་དེ།
དེའི་དགེ་བའི་རྩ་བ་གང་ཇི་སྙེད་པ་དེ་དག་ཀྱང་སེམས་ཅན་ཐམས་ཅད་དང་ཐུན་མོང་དུ་བྱས་ཤིང་སངས་རྒྱས་ཀྱི་ཞིང་ཡོངས་སུ་དག་པར་བྱ་བའི་ཕྱིར་ཡོངས་སུ་བསྔོའོ།
།དེ་བདག་ཉིད་ཀྱང་ཚུལ་ཁྲིམས་བསྲུང་ངོ་།
།གཞན་ཡང་ཚུལ་ཁྲིམས་ལ་ཡང་དག་པར་བསྐུལ་ལོ།
།བདག་ཀྱང་བཟོད་པ་སྒོམ་མོ།
།གཞན་ཡང་བཟོད་པ་ལ་ཡང་དག་པར་བསྐུལ་ལོ།
།བདག་ཀྱང་བརྩོན་འགྲུས་རྩོམ་མོ།
།གཞན་ཡང་བརྩོན་འགྲུས་ལ་ཡང་དག་པར་བསྐུལ་ལོ།
།བདག་ཀྱང་བསམ་གཏན་ལ་[^2596K]སྙོམས་པར་འཇུག་གོ།
།གཞན་ཡང་བསམ་གཏན་ལ་ཡང་དག་པར་བསྐུལ་ལོ།
།བདག་ཀྱང་ཤེས་རབ་སྒོམ་མོ།
།གཞན་ཡང་ཤེས་རབ་ལ་ཡང་དག་པར་བསྐུལ་ཞིང་གཞོག་གོ།
།འདུལ་ལོ།
།རབ་ཏུ་འགོད་དོ།
།དགེ་བའི་རྩ་བ་དེ་དག་ཀྱང་སེམས་ཅན་ཐམས་ཅད་དང་ཐུན་མོང་དུ་བྱས་ཤིང་སངས་རྒྱས་ཀྱི་ཞིང་ཡོངས་སུ་དག་པར་བྱ་བའི་ཕྱིར་ཡོངས་སུ་བསྔོ་སྟེ།
སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་རིན་པོ་ཆེ་སྣ་བདུན་གྱིས་ཡོངས་སུ་བཀང་ཞིང་དཀོན་མཆོག་གསུམ་ལ་འབུལ་བར་[^2597K]བྱེད་ཀྱང་དེ་[^2598K]འདི་སྙམ་དུ་དགེ་བའི་རྩ་བ་འདིས་བདག་གི་སངས་རྒྱས་ཀྱི་ཞིང་རིན་པོ་ཆེ་སྣ་བདུན་གྱི་རྒྱུ་ལས་གྲུབ་པར་གྱུར་ཅིག་ཅེས་བྱ་བར་[^2599K]སེམས་བསྐྱེད་དོ།
།རབ་འབྱོར་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་སངས་རྒྱས་ཀྱི་སྤྱན་མངའ་འམ།
སངས་རྒྱས་ཀྱི་མཆོད་རྟེན་གྱི་དྲུང་དུ་ལྷ་རྫས་ཀྱི་རོལ་མོ་བརྡུང་བ་དཀྲོལ་བར་བྱེད་ཀྱང་དེ་འདི་སྙམ་དུ་དགེ་བའི་རྩ་བ་[^2600K]འདིས་བདག་གི་སངས་རྒྱས་ཀྱི་ཞིང་དུ་ལྷ་རྫས་ཀྱི་སྒྲ་ཡིད་དུ་འོང་བ་རྟག་ཏུ་རྒྱུན་མི་འཆད་པར་འབྱུང་བར་གྱུར་ཅིག་ཅེས་བྱ་བར་སེམས་བསྐྱེད་དོ།
།རབ་འབྱོར་གཞན་ཡང་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ལྷ་རྫས་ཀྱི་[^2601K]སྤོས་ཀྱིས་ཡོངས་སུ་བཀང་ཞིང་སངས་རྒྱས་རྣམས་སམ།
སངས་རྒྱས་ཀྱི་མཆོད་རྟེན་དག་ལ་འབུལ་བར་བྱེད་ཀྱང་དེ་འདི་སྙམ་དུ་དགེ་བའི་རྩ་བ་འདིས་བདག་གི་[^2602K]སངས་རྒྱས་ཀྱི་ཞིང་དེར་རྟག་ཏུ་རྒྱུན་མི་འཆད་པར་ལྷ་རྫས་ཀྱི་སྤོས་ཀྱི་ངད་ལྡང་བར་གྱུར་ཅིག་ཅེས་བྱ་བར་སེམས་བསྐྱེད་དོ།
།རབ་འབྱོར་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་རོ་བརྒྱ་དང་ལྡན་པའི་ཁ་ཟས་དེ་བཞིན་གཤེགས་པ་རྣམས་དང་།
དེ་བཞིན་གཤེགས་པའི་ཉན་ཐོས་ལ་འབུལ་བར་བྱེད་ཅིང་དེ་འདི་སྙམ་དུ་དགེ་བའི་རྩ་བ་འདིས་བདག་གི་སངས་རྒྱས་ཀྱི་ཞིང་དེར་བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་པར་གྱུར་པ་དང་།
ཉན་ཐོས་ཀྱི་དགེ་འདུན་དང་བཅས་པ་ལ་མན་བུས་བརྩལ་[^2603K]རོ་བརྒྱ་དང་ལྡན་པ་མངོན་པར་འགྲུབ་པར་གྱུར་ཅིག་ཅེས་བྱ་བར་སེམས་བསྐྱེད་དོ།
།རབ་འབྱོར་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་དེ་བཞིན་གཤེགས་པ་རྣམས་སམ།
དེ་བཞིན་གཤེགས་པའི་མཆོད་རྟེན་དག་ལ་ལྷ་རྫས་ཀྱི་བྱུག་པ་ཡོངས་སུ་འབུལ་བར་བྱེད་ཀྱང་དེ་འདི་སྙམ་དུ་དགེ་བའི་རྩ་བ་འདིས་བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་པའི་སངས་རྒྱས་ཀྱི་ཞིང་དེའི་སེམས་ཅན་ཐམས་ཅད་ཀྱང་ལྷ་རྫས་ཀྱི་རེག་པ་དང་ལྡན་པར་གྱུར་ཅིག་ཅེས་བྱ་བར་སེམས་བསྐྱེད་དོ།
།རབ་འབྱོར་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་འདི་སྙམ་དུ་ཡིད་ཀྱིས་བསམས་པ་ཙམ་གྱིས་ཡིད་དུ་འོང་བའི་གཟུགས་དང་།
སྒྲ་དང་།
དྲི་དང་།
རོ་དང་།
རེག་རྣམས་སངས་རྒྱས་བཅོམ་ལྡན་འདས་རྣམས་དང་།
ཉན་ཐོས་རྣམས་དང་།
སེམས་ཅན་ཐམས་ཅད་ལ་དབུལ་ཞིང་ཡོངས་སུ་གཏང་[^2604K]བར་བྱའོ་སྙམ་དུ་སེམས་ཏེ།
དེ་དེ་ལྟར་སེམས་པའི་[^2605K]ཚེ་འདི་སྙམ་དུ་དགེ་བའི་རྩ་བ་འདིས་བདག་གི་སངས་རྒྱས་ཀྱི་ཞིང་དེར་[^2606K]བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་པ་དང་།
ཉན་ཐོས་ཀྱི་དགེ་འདུན་དང་བཅས་པ་དང་།
སེམས་ཅན་ཐམས་ཅད་ཀྱང་ཡིད་ཀྱིས་བསམས་པ་ཙམ་གྱིས་ཡིད་དུ་འོང་བའི་གཟུགས་དང་།
སྒྲ་དང་།
དྲི་དང་།
རོ་དང་།
རེག་ཡོངས་སུ་འགྲུབ་པར་གྱུར་ཅིག་ཅེས་བྱ་བར་སེམས་བསྐྱེད་དོ།
།རབ་འབྱོར་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
འདི་སྙམ་དུ་སེམས་ཏེ།
མ་ལ་བདག་ཉིད་[^2607K]ཀྱང་བསམ་གཏན་དང་པོ་ལ་མཉམ་པར་གཞག་གོ།
།སེམས་ཅན་ཐམས་ཅད་ཀྱང་བསམ་གཏན་དང་པོ་ལ་འགོད་དོ།
།མ་ལ་བདག་ཉིད་[^2608K]ཀྱང་བསམ་གཏན་གཉིས་པ་དང་།
བསམ་གཏན་གསུམ་པ་དང་།
བསམ་གཏན་བཞི་པ་ལ་མཉམ་པར་གཞག་གོ།
།སེམས་ཅན་ཐམས་ཅད་ཀྱང་བསམ་གཏན་བཞི་པ་ལ་འགོད་དོ།
།མ་ལ་བདག་ཉིད་[^2609K]ཀྱང་བྱམས་པ་ལ་མཉམ་པར་གཞག་གོ།
།སེམས་ཅན་ཐམས་ཅད་ཀྱང་བྱམས་པ་ལ་འགོད་དོ།
།མ་ལ་བདག་ཉིད་ཀྱང་སྙིང་རྗེ་དང་།
དགའ་བ་དང་།
བཏང་སྙོམས་ལ་མཉམ་པར་གཞག་གོ།
།སེམས་ཅན་ཐམས་ཅད་ཀྱང་བཏང་སྙོམས་ལ་འགོད་དོ།
།མ་ལ་བདག་ཉིད་ཀྱང་ནམ་མཁའ་མཐའ་ཡས་སྐྱེ་མཆེད་ལ་མཉམ་པར་གཞག་གོ།
།སེམས་ཅན་ཐམས་ཅད་ཀྱང་ནམ་མཁའ་མཐའ་ཡས་སྐྱེ་མཆེད་ལ་འགོད་དོ།
།མ་ལ་བདག་ཉིད་ཀྱང་རྣམ་ཤེས་མཐའ་ཡས་སྐྱེ་མཆེད་དང་།
ཅུང་ཟད་མེད་པའི་སྐྱེ་མཆེད་དང་།
འདུ་ཤེས་མེད་འདུ་ཤེས་མེད་མིན་སྐྱེ་མཆེད་ལ་མཉམ་པར་གཞག་གོ།
།སེམས་ཅན་ཐམས་ཅད་ཀྱང་འདུ་ཤེས་མེད་འདུ་ཤེས་མེད་མིན་སྐྱེ་མཆེད་ལ་འགོད་དོ།
།མ་ལ་བདག་ཉིད་ཀྱང་དྲན་པ་ཉེ་བར་གཞག་པ་རྣམས་བསྒོམ་པར་[^2610K]བྱའོ།
།སེམས་ཅན་ཐམས་ཅད་ཀྱང་དྲན་པ་ཉེ་བར་གཞག་པ་རྣམས་ལ་འགོད་དོ།
།མ་ལ་བདག་ཉིད་ཀྱང་ཡང་དག་པར་སྤོང་བ་དང་།
རྫུ་འཕྲུལ་གྱི་རྐང་པ་དང་།
དབང་པོ་དང་།
སྟོབས་དང་།
བྱང་ཆུབ་ཀྱི་ཡན་ལག་དང་།
འཕགས་པའི་ལམ་ཡན་ལག་བརྒྱད་པ་བསྒོམ་པར་བྱའོ།
།སེམས་ཅན་ཐམས་ཅད་ཀྱང་འཕགས་པའི་ལམ་ཡན་ལག་བརྒྱད་པ་ལ་འགོད་དོ།
།མ་ལ་བདག་ཉིད་[^2611K]ཀྱང་རྣམ་པར་ཐར་པའི་སྒོ་སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་བསྒོམ་པར་བྱའོ།
།སེམས་ཅན་ཐམས་ཅད་ཀྱང་རྣམ་པར་ཐར་པའི་སྒོ་སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་ལ་འགོད་དོ་སྙམ་སྟེ།
དེ་དེ་ལྟར་སེམས་པའི་ཚེ།
དེ་འདི་སྙམ་དུ་དགེ་བའི་རྩ་བ་འདིས་བདག་བླ་ན་[^2612K]མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་པའི་སངས་རྒྱས་ཀྱི་ཞིང་དེའི་སེམས་ཅན་ཐམས་ཅད་བསམ་གཏན་བཞི་དང་མི་འབྲལ་ཞིང་ཚད་མེད་པ་བཞི་དང་མི་འབྲལ་བ་དང་།
གཟུགས་མེད་པའི་སྙོམས་པར་འཇུག་པ་བཞི་དང་།
བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་དང་།
རྣམ་པར་ཐར་པའི་སྒོ་སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་མི་འབྲལ་བར་ཤོག་ཤིག་[^2613K]ཅེས་བྱ་བར་སེམས་བསྐྱེད་དོ།
།རབ་འབྱོར་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་དེ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
སངས་རྒྱས་ཀྱི་ཞིང་ཡོངས་སུ་དག་པར་བྱེད་དོ།
།དེ་ནམ་བསམ་པ་དེ་དག་[^2614K]ཐམས་ཅད་ཡོངས་སུ་རྫོགས་པར་མ་གྱུར་གྱི་བར་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་མི་རྒྱ་སྟེ།
དེ་བདག་ཉིད་ཀྱང་དགེ་བའི་རྩ་བ་ཐམས་ཅད་དང་ལྡན་པ་ཡིན།
སེམས་ཅན་དེ་དག་ཐམས་ཅད་ཀྱང་དགེ་བའི་རྩ་བ་དང་ལྡན་པར་བྱེད་པ་ཡིན་ཏེ།
དེ་བདག་ཉིད་ཀྱི་ལུས་ཀྱང་མཛེས་པ་ཡིན་ཏེ།
སེམས་ཅན་གང་བྱང་ཆུབ་སེམས་དཔའ་སེམས་དཔའ་ཆེན་པོ་དེས་ཡོངས་སུ་སྨིན་པར་བྱས་པ་དེ་དག་ཀྱང་འདི་ལྟ་སྟེ།
བསོད་ནམས་ཀྱིས་ཡོངས་སུ་བཟུང་བའི་ཕྱིར་གཟུགས་བཟང་ཞིང་མཛེས་ལ་ཡིད་དུ་འོང་བའི་གཟུགས་མངོན་པར་འགྲུབ་སྟེ།
རབ་འབྱོར་བྱང་ཆུབ་སེམས་དཔའ་སེམས་དཔའ་ཆེན་པོ་ནི་སངས་རྒྱས་ཀྱི་ཞིང་དེ་ལྟར་ཡོངས་སུ་དག་པར་བྱེད་དེ།
ཅི་ནས་ཀྱང་ངན་སོང་གསུམ་དུ་གདགས་པའི་མིང་ཡང་མི་སྲིད་པ་དང་།
ལྟ་བའི་རྣམ་པར་གདགས་པའི་མིང་ཡང་མི་སྲིད་པ་དང་།
འདོད་ཆགས་དང་།
ཞེ་སྡང་དང་།
གཏི་མུག་ཏུ་གདགས་པའི་མིང་ཡང་མི་སྲིད་པ་དང་།
བུད་མེད་དང་།
སྐྱེས་པར་གདགས་པའི་མིང་ཡང་མི་སྲིད་པ་དང་།
ཐེག་པ་གཉིས་སུ་གདགས་པའི་མིང་ཡང་མི་སྲིད་པ་དང་།
མི་རྟག་པ་དང་།
སྡུག་བསྔལ་བ་དང་།
བདག་མེད་པར་གདགས་པའི་མིང་ཡང་མི་སྲིད་པ་དང་།
ཡོངས་སུ་འཛིན་པར་གདགས་པའི་མིང་ཡང་མི་སྲིད་པ་དང་།
བདག་དང་བདག་གིར་བྱ་བར་གདགས་པའི་མིང་ཡང་མི་སྲིད་པ་དང་།
བག་ལ་ཉལ་བ་དང་།
ཀུན་ནས་ལྡང་བར་གདགས་པའི་མིང་ཡང་[^2615K]མི་སྲིད་པ་དང་།
ཕྱིན་ཅི་ལོག་ཏུ་གདགས་པའི་མིང་ཡང་མི་སྲིད་པ་དང་།
འབྲས་བུར་གདགས་པའི་མིང་ཡང་མི་སྲིད་ཅིང་གཞན་དུ་ན་སེམས་ཅན་དེ་དག་འདོད་པ་བཞིན་དུ་ཤིང་རླུང་གིས་བཏབ་པའམ་ཕྱི་ནང་གི་དངོས་པོ་དག་ལས་འདི་ལྟ་སྟེ།
སྟོང་པ་ཉིད་ཀྱི་སྒྲ་དང་།
མཚན་མ་མེད་པའི་སྒྲ་དང་།
སྨོན་པ་མེད་པའི་སྒྲ་དང་།
མི་སྐྱེ་མི་འགག་པའི་སྒྲ་དང་།
ཆོས་ཐམས་ཅད་ངོ་བོ་ཉིད་མེད་པའི་སྒྲ་དང་།
ཆོས་ཐམས་ཅད་ཆོས་ཐམས་ཅད་ཀྱིས་སྟོང་པའི་སྒྲ་འབྱུང་བ་དང་།
ཆོས་དེ་དག་གི་ངོ་བོ་ཉིད་ཇི་ལྟ་བ་བཞིན་[^2616K]ངོ་བོ་ཉིད་མེད་པའི་སྒྲ་དང་།
དེ་བཞིན་གཤེགས་པ་རྣམས་བྱུང་[^2617K]ཡང་རུང་།
དེ་བཞིན་གཤེགས་པ་རྣམས་མ་བྱུང་ཡང་རུང་སྟེ།
ཆོས་ཐམས་ཅད་ཆོས་ཐམས་ཅད་ཀྱིས་སྟོང་ངོ་།
།གང་སྟོང་པ་ཉིད་[^2618K]དེ་ལ་ནི་མཚན་མ་མེད་དོ།
།གང་ལ་ནི་[^2619K]མཚན་མ་མེད་པ་དེ་ལ་ནི་སྨོན་པ་མེད་དོ་ཞེས་བྱ་བའི་ཆོས་བསྟན་པའི་སྒྲ་ཉིན་མཚན་རྒྱུན་མི་འཆད་པར་འགྲོ་ཡང་རུང་།
འདུག་ཀྱང་རུང་།
ལྡང་ཡང་[^2620K]རུང་།
ཉལ་ཡང་རུང་སྟེ།
རྟག་ཏུ་རྒྱུན་མི་འཆད་པ་[^2621K]འབྱུང་བར་འགྱུར་བ་དེ་ལྟ་བུར་སངས་རྒྱས་ཀྱི་ཞིང་ཡོངས་སུ་སྦྱོང་[^2622K]ངོ་།
།དེ་ལྟ་བུའི་སངས་རྒྱས་ཀྱི་ཞིང་དེར་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་ནས་ཀྱང་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དེ་ལ་ཕྱོགས་བཅུའི་[^2623K]འཇིག་རྟེན་གྱི་ཁམས་དག་ན་སངས་རྒྱས་བཅོམ་ལྡན་འདས་གང་ཇི་སྙེད་ཅིག་བཞུགས་པ་དེ་དག་ཐམས་ཅད་ལེགས་པ་[^2624K]བརྗོད་པར་འགྱུར་ཏེ།
སེམས་ཅན་གང་གིས་དེ་བཞིན་གཤེགས་པའི་མཚན་ཐོས་པ་དེ་དག་ཐམས་ཅད་ཀྱང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ངེས་པར་འགྱུར་ཏེ།
དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དེས་ཆོས་བསྟན་ན།
སེམས་ཅན་གང་ཡང་འདི་ནི་ཆོས་སོ།
།འདི་ནི་ཆོས་མ་ཡིན་ཞེས་བྱ་བར་ཐེ་ཚོམ་ཟ་བར་མི་འགྱུར་རོ།
།དེ་ཅིའི་ཕྱིར་ཞེ་ན།
དེ་ནི་འདི་ལྟར་ཆོས་རྣམས་ཀྱི་ཆོས་ཉིད་གང་ཡིན་པ་དེ་ལ་ནི་ཆོས་མ་ཡིན་པ་གང་ཡང་མེད་དེ་ཐམས་ཅད་ཀྱང་ཆོས་སོ།
།དེ་ལ་སེམས་ཅན་གང་མི་དགེ་བའི་[^2625K]རྩ་བས་ནོན་པ་དང་།
སངས་རྒྱས་སམ།
སངས་རྒྱས་ཀྱི་ཉན་ཐོས་རྣམས་ལ་དགེ་བའི་རྩ་བ་མ་བསྐྱེད་པ་མི་དགེ་བའི་བཤེས་གཉེན་གྱིས་ཡོངས་སུ་ཟིན་པ།
བདག་ཏུ་ལྟ་བར་བྱིང་བ་ནས་ལྟ་བའི་རྣམ་པ་ཐམས་ཅད་ཀྱི་བར་དུ་བྱིང་བ་རྟག་པའམ་ཆད་པའི་མཐའ་ལ་གནས་པ།
ལོག་པར་འཛིན་པས་ཡང་དག་པར་རྫོགས་པའི་སངས་རྒྱས་མ་ཡིན་པ་ལ་ནི་ཡང་དག་པར་རྫོགས་པའི་སངས་རྒྱས་ཡིན་པར་འདུ་ཤེས་པ།
ཡང་དག་པར་རྫོགས་པའི་སངས་རྒྱས་ཡིན་པ་ལ་ནི་ཡང་དག་པར་རྫོགས་པའི་སངས་རྒྱས་མ་ཡིན་པར་འདུ་ཤེས་པ་དེ་དག་ནི་ཆོས་མ་ཡིན་པ་ཡང་ཆོས་སོ་ཞེས་ཟེར།
ཆོས་ལ་ཡང་ཆོས་མ་ཡིན་ནོ་ཞེས་ཟེར་རོ[^2626K]།
།དེ་དག་ཆོས་སྤོང་བར་འགྱུར་ཏེ།
དེ་ལྟར་ཆོས་སྤངས་ནས་ལུས་ཞིག་པའི་འོག་ཏུ་ཤི་ནས་ངན་སོང་དང་།
ངན་འགྲོ་དང་།
ལོག་པར་ལྟུང་བ་སེམས་ཅན་དམྱལ་བ་དག་ཏུ་སྐྱེ་བར་[^2627K]འགྱུར་ཏེ།
དེ་ལྟ་བུ་དག་ལ་ཡང་[^2628K]སངས་རྒྱས་བཅོམ་ལྡན་འདས་དེ་དག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་ཞིང་འཁོར་བའི་ཁོངས་སུ་ཆུད་པའི་སེམས་ཅན་དེ་དག་སྡིག་པར་ལྟ་བའི་རྣམ་པ་དེ་དག་ལས་རྣམ་པར་འགྲོལ་ཏེ[^2629K]།
དེ་ལྟར་རྣམ་པར་བཀྲོལ་ནས་ངེས་པའི་ཕུང་པོར་རབ་ཏུ་བཀོད་དོ[^2630K]།
།དེར་བཀོད་པ་རྣམས་ཕྱིན་ཆད་ངན་སོང་དུ་ལྟུང་བར་མི་འགྱུར་རོ།
།རབ་འབྱོར་དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་སངས་རྒྱས་ཀྱི་ཞིང་ཡོངས་སུ་དག་པར་བྱེད་པ་ཡིན་ཏེ།
དེ་ལྟར་ཡོངས་སུ་སྦྱངས་པས་སེམས་ཅན་རྣམས་འཇིག་རྟེན་པའི་ཆོས་སམ།
འཇིག་རྟེན་ལས་འདས་པའི་ཆོས་སམ།
ཟག་པ་དང་བཅས་པའི་ཆོས་སམ།
ཟག་པ་མེད་པའི་ཆོས་སམ།
འདུས་བྱས་ཀྱི་ཆོས་སམ།
འདུས་མ་བྱས་ཀྱི་ཆོས་གང་ལ་ཡང་གནས་པར་མི་འགྱུར་ཏེ།
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་བར་དུ་ངེས་པར་འགྱུར་རོ་ཞེས་བྱ་བ་ནི་སངས་རྒྱས་ཀྱི་ཞིང་ཡོངས་སུ་དག་པ་ལ་འགོད་པའི་ཕྲིན་ལས་[^2631K]ཡིན་ནོ།།
།།དེ་ནས་ཚེ་དང་ལྡན་པ་རབ་འབྱོར་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ།
།བཅོམ་ལྡན་འདས་བྱང་ཆུབ་སེམས་དཔའ་སེམས་དཔའ་ཆེན་པོ་ངེས་ཞེས་བགྱིའམ།
མ་ངེས་ཞེས་བགྱི།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་བྱང་ཆུབ་སེམས་དཔའ་སེམས་དཔའ་ཆེན་པོ་ནི་ངེས་པ་སྟེ།
མ་ངེས་པ་མ་ཡིན་ནོ།
།གསོལ་པ།
བཅོམ་ལྡན་འདས་[^2632K]ཉན་ཐོས་ཀྱི་ཕུང་པོའམ།
རང་སངས་རྒྱས་ཀྱི་ཕུང་པོའམ།
སངས་རྒྱས་ཀྱི་ཕུང་པོའམ།
ཕུང་པོ་གང་དུ་ངེས་པ་ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་བྱང་ཆུབ་སེམས་དཔའ་སེམས་དཔའ་ཆེན་པོ་ནི་ཉན་ཐོས་ཀྱི་ཕུང་པོར་ངེས་པའམ།
རང་སངས་རྒྱས་ཀྱི་ཕུང་པོར་ངེས་པ་མ་ཡིན་གྱི།
རབ་འབྱོར་བྱང་ཆུབ་སེམས་དཔའ་སེམས་དཔའ་ཆེན་པོ་ནི་སངས་རྒྱས་ཀྱི་ཕུང་པོར་ངེས་སོ[^2633K]།
།གསོལ་པ།
བཅོམ་ལྡན་འདས་སེམས་དང་པོ་བསྐྱེད་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི་ངེས་ཞེས་བགྱིའམ།
འོན་ཏམ་ཕྱིར་མི་ལྡོག་པར་ངེས་ཞེས་བགྱི།
སྐྱེ་བ་གཅིག་གིས་ཐོགས་པར་ངེས་ཞེས་བགྱིའམ།
འོན་ཏམ་སྲིད་པ་ཐ་མར་[^2634K]ངེས་ཞེས་བགྱི།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་སེམས་དང་པོ་བསྐྱེད་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི་ངེས་པའོ།
།ཕྱིར་མི་ལྡོག་པ་ནི་ངེས་པའོ།
།སྲིད་པ་གཅིག་གིས་ཐོགས་པ་ནི་ངེས་པའོ།
།གསོལ་པ།
བཅོམ་ལྡན་འདས་ངེས་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ངན་སོང་རྣམས་སུ་སྐྱེ་བར་འགྱུར་རམ་མི་འགྱུར།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་ནི་མ་ཡིན་ཏེ།
རབ་འབྱོར་ངེས་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི་ངན་སོང་དུ་མི་སྐྱེའོ།
།རབ་འབྱོར་དེ་ཇི་སྙམ་དུ་སེམས།
བརྒྱད་པའམ།
རྒྱུན་དུ་ཞུགས་པའམ།
ལན་ཅིག་ཕྱིར་འོང་བའམ།
ཕྱིར་མི་འོང་བའམ།
དགྲ་བཅོམ་པའམ།
རང་སངས་རྒྱས་ངན་སོང་དུ་སྐྱེ་བར་འགྱུར་རམ།
གསོལ་པ།
བཅོམ་ལྡན་འདས་དེ་ནི་མ་ལགས་སོ།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་བཞིན་དུ་བྱང་ཆུབ་སེམས་དཔའ་སེམས་དཔའ་ཆེན་པོ་གང་སེམས་དང་པོ་བསྐྱེད་པ་ནས་ཉེ་བར་བཟུང་སྟེ།
སྦྱིན་པ་གཏོང་བ་དང་།
ཚུལ་ཁྲིམས་སྲུང་བ་[^2635K]དང་།
བཟོད་པ་སྒྲུབ་པ་དང་།
བརྩོན་འགྲུས་རྩོམ་པ་དང་།
ཏིང་ངེ་འཛིན་ལ་སྙོམས་པར་འཇུག་པ་དང་།
ཤེས་རབ་སྒོམ་པ་[^2636K]དང་།
མི་དགེ་བའི་ཆོས་ཐམས་ཅད་སྤང་བའི་དོན་དུ་གནས་པ་དེ་ནི་ངན་སོང་དུ་སྐྱེ་བར་འགྱུར་བའི་གནས་མེད་དོ།
།ལྷ་ཚེ་རིང་པོར་སྐྱེ་བའི་གནས་མེད་དོ།
།གང་ན་དགེ་བའི་ཆོས་རྣམས་མི་སྤྱོད་པ་དེ་ལྟ་བུར་སྐྱེ་བའི་གནས་མེད་དོ།
།གླེན་པ་དང་ལྐུགས་པར་འགྱུར་བའི་ཡུལ་དུ་སྐྱེ་བའི་གནས་མེད་དོ།
།མཐའ་འཁོབ་ཀྱི་ཀླ་ཀློ་དང་།
མི་སྲུན་ཞིང་འཁོར་བཞི་རྒྱུར་མེད་པའི་ཡུལ་དུ་སྐྱེ་བའི་གནས་མེད་དོ།
།ལོག་པར་ལྟ་བའི་རིགས་སུ་སྐྱེ་བའི་གནས་མེད་དོ།
།གང་ན་སངས་རྒྱས་ཀྱི་སྒྲ་མི་གྲག་པ་དང་།
ཆོས་ཀྱི་སྒྲ་མི་གྲག་པ་དང་།
དགེ་འདུན་གྱི་སྒྲ་མི་གྲག་པར་[^2637K]འགྱུར་བ་དེ་ལྟ་བུར་སྐྱེ་བའི་གནས་མེད་དོ།
།བྱ་བ་མ་ཡིན་པར་ལྟ་བར་ལྟུང་བའི་གནས་མེད་དོ།
།རབ་འབྱོར་བྱང་ཆུབ་སེམས་དཔའ་སེམས་དཔའ་ཆེན་པོ་སེམས་དང་པོ་བསྐྱེད་པ་ནས་ཉེ་བར་བཟུང་སྟེ།
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ལྷག་པའི་བསམ་པས་ཡང་དག་པར་ཞུགས་པ་ནི་མི་དགེ་བ་བཅུའི་ལས་ཀྱི་ལམ་ལ་སྤྱོད་ཅེས་བྱ་བའི་གནས་མེད་དོ།
།གསོལ་པ།
བཅོམ་ལྡན་འདས་གལ་ཏེ་དེ་ལྟར་ངེས་པའི་བྱང་ཆུབ་སེམས་དཔའ་སེམས་དཔའ་ཆེན་པོ་དེ་ལྟ་བུའི་དགེ་བའི་རྩ་བ་དང་ལྡན་ཞིང་ཚུལ་དང་མི་འདྲ་བའི་གནས་སུ་མི་སྐྱེ་བ་ལགས་ན།
[^2638K]གང་འདི་ལྟར་དེ་བཞིན་གཤེགས་པ་ཉིད་ཀྱང་བྱོལ་སོང་གི་རྒྱུད་དུ་སྐྱེས་པའི་རབས་བསྟན་ན།
དེའི་ཚེ་དགེ་བའི་རྩ་བ་དེ་དག་གང་དུ་མཆིས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་བྱང་ཆུབ་སེམས་དཔའ་སེམས་དཔའ་ཆེན་པོ་ནི་མི་དགེ་བའི་ལས་ཀྱིས་བྱོལ་སོང་གི་རྒྱུད་དུ་སྐྱེ་བ་མ་ཡིན་གྱི།
ལུས་གང་དང་གང་གིས་སེམས་ཅན་རྣམས་[^2639K]དོན་དུ་འགྱུར་བ་དེ་དང་དེ་ལྟ་བུའི་ལུས་ཆེད་དུ་བསམས་ཤིང་སེམས་ཅན་རྣམས་ཀྱི་དོན་དུ་ཡོངས་སུ་འཛིན་ཀྱང་།
རབ་འབྱོར་དེ་ནི་འདི་ལྟར་ཐབས་མཁས་པས་བྱང་ཆུབ་སེམས་དཔའ་སེམས་དཔའ་ཆེན་པོ་བྱོལ་སོང་གི་སྐྱེ་གནས་སུ་སྐྱེས་ཤིང་དེ་ལ་ལ་ཞིག་གསོད་དུ་འོངས་ཀྱང་བླ་ན་མེད་པའི་བཟོད་པས་བདག་ཡོངས་སུ་གཏོང་ཞིང་སེམས་ཅན་དེ་དག་ལ་གནོད་པར་མི་བྱེད་པ་དེ་ལྟ་བུའི་ཐབས་མཁས་པ་དག་དགྲ་བཅོམ་པའམ།
རང་སངས་རྒྱས་དག་ལ་ཡོད་དམ།
རབ་འབྱོར་དེ་བས་ན་རྣམ་གྲངས་དེས་ཀྱང་འདི་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་ནི་སེམས་ཅན་རྣམས་ཀྱི་ཕྱིར་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་དོན་དུ་སྙིང་རྗེ་ཆེན་པོ་ཡོངས་སུ་རྫོགས་པར་བྱེད་ཅིང་བྱོལ་སོང་གི་སྐྱེ་གནས་སུ་སྐྱེ་བ་ཡང་[^2640K]བྱོལ་སོང་གི་སྐྱེ་གནས་ཀྱི་རྒྱུད་ཀྱི་ཉེས་པས་མི་གོས་པར་རིག་པར་བྱའོ།
།གསོལ་པ།
བཅོམ་ལྡན་འདས་དགེ་བའི་ཆོས་གང་ལ་གནས་ཤིང་བྱང་ཆུབ་སེམས་དཔའ་སེམས་དཔའ་ཆེན་པོ་དེ་ལྟ་བུའི་ལུས་ཡོངས་སུ་འཛིན།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་བྱང་ཆུབ་སེམས་དཔའ་སེམས་དཔའ་ཆེན་པོས་ཡོངས་སུ་རྫོགས་པར་མི་བྱ་བའི་དགེ་བའི་ཆོས་དེ་ལྟ་བུ་གང་ཡང་[^2641K]མེད་དེ།
དགེ་བའི་ཆོས་ཐམས་ཅད་ཡོངས་སུ་རྫོགས་པ་ནི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་སྟེ།
དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་སེམས་དང་པོ་བསྐྱེད་པ་ནས་ཉེ་བར་བཟུང་སྟེ་སྙིང་པོ་བྱང་ཆུབ་ལ་འཇུག་[^2642K]གི་བར་དུ་དགེ་བའི་ཆོས་གང་ཡང་ཡོངས་སུ་རྫོགས་པར་མི་བྱ་བ་མེད་དོ།
།དགེ་བའི་ཆོས་གང་ཡང་ཡོངས་སུ་[^2643K]རྫོགས་པར་མ་བྱས་པར་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་འགྱུར་བ་[^2644K]དེ་ལྟ་བུ་མེད་དེ།
དེ་ནི་གནས་མ་ཡིན་ནོ།
།རབ་འབྱོར་དེ་ལྟ་བས་ན་བྱང་ཆུབ་སེམས་དཔའ་སེམས་དཔའ་ཆེན་པོས་[^2645K]སེམས་དང་པོ་བསྐྱེད་པ་ནས་ཉེ་བར་བཟུང་སྟེ།
དགེ་བའི་ཆོས་ཐམས་ཅད་ཡོངས་སུ་རྫོགས་པར་བྱ་བ་ལ་བསླབ་པར་བྱ་སྟེ།
དེ་ལ་བསླབས་ནས་རྣམ་པ་ཐམས་ཅད་མཁྱེན་པ་ཉིད་རྗེས་སུ་འཐོབ་བོ།
།བག་ཆགས་ཀྱི་མཚམས་སྦྱོར་བའི་ཉོན་མོངས་པ་ཐམས་ཅད་ཀྱང་ཡོངས་སུ་སྤོང་ངོ་།
།གསོལ་པ།
བཅོམ་ལྡན་འདས་ཇི་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པའི་ཆོས་དཀར་པོ་ཟག་པ་མ་མཆིས་པ་དེ་ལྟ་བུ་དང་ལྡན་པ་ངན་སོང་ངམ།
བྱོལ་སོང་གི་སྐྱེ་གནས་སུ་སྐྱེ་བར་འགྱུར།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་བཞིན་གཤེགས་པ་འཕགས་པ་ཟག་པ་མེད་པ་ཡིན་ནམ།
གསོལ་པ།
བཅོམ་ལྡན་འདས་དེ་དེ་ལགས་སོ།
།བདེ་བར་གཤེགས་པ་དེ་དེ་ལགས་ཏེ་དེ་བཞིན་གཤེགས་པ་ནི་འཕགས་ཤིང་ཟག་པ་མི་མངའ་བའོ།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་བཞིན་གཤེགས་པས་བྱོལ་སོང་གི་སྐྱེ་གནས་སུ་གཏོགས་པའི་སྲོག་ཆགས་མངོན་པར་སྤྲུལ་པ་མཛད་ཅིང་།
དེ་མངོན་པར་སྤྲུལ་ནས་སངས་རྒྱས་ཀྱི་ཕྲིན་ལས་[^2646K]མཛད་པ་དེ་ལྟ་བུ་ཡོད་དམ།
གསོལ་པ།
བཅོམ་ལྡན་འདས་མ་མཆིས་སོ།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེས་དེ་བཞིན་གཤེགས་པ་བྱོལ་སོང་གི་སྐྱེ་གནས་པར་འགྱུར་[^2647K]རམ།
གསོལ་པ།
བཅོམ་ལྡན་འདས་དེ་ནི་མ་ལགས་སོ།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་བཞིན་གཤེགས་པ་བྱོལ་སོང་གི་སྐྱེ་གནས་ཀྱི་སྡུག་བསྔལ་མྱོང་བར་འགྱུར་རམ།
གསོལ་པ།
བཅོམ་ལྡན་འདས་དེ་ནི་མ་ལགས་སོ།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་བཞིན་དུ་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པའི་ཆོས་ཟག་པ་མེད་པ་དང་ལྡན་པ་ཡང་ཆེད་དུ་བསམས་ཤིང་དེ་ལྟ་བུའི་ལུས་ཡོངས་སུ་འཛིན་ཏེ།
ལུས་དེ་དག་གིས་སེམས་ཅན་རྣམས་ཅི་རིགས་ཅི་ཚུལ་དུ་ཡོངས་སུ་སྨིན་པར་བྱེད་དོ།
།རབ་འབྱོར་དེ་ཇི་སྙམ་དུ་སེམས།
དགྲ་བཅོམ་པས་སྤྲུལ་པ་མངོན་པར་སྤྲུལ་ན།
སྤྲུལ་པ་དེས་དགྲ་བཅོམ་པའི་ལས་བྱས་ཤིང་ལས་དེས་གཞན་གྱི་དགེ་བའི་རྩ་བ་སྐྱེ་བར་འགྱུར་བ་ཡོད་དམ།
རབ་འབྱོར་གྱིས་གསོལ་པ།
བཅོམ་ལྡན་འདས་དེ་དེ་བཞིན་ཏེ་མཆིས་སོ།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་[^2648K]བཞིན་དུ་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པའི་ཆོས་ཟག་པ་མེད་པ་དང་ལྡན་པ་ཡང་ཆེད་དུ་བསམས་ཤིང་དེ་ལྟ་བུའི་ལུས་ཡོངས་སུ་འཛིན་ཏེ།
ཅི་རིགས་ཅི་ཚུལ་དུ་སེམས་ཅན་རྣམས་ཡོངས་སུ་སྨིན་པར་བྱེད་དོ།
།དེ་ལྟ་བུའི་ལུས་དེས་སྡུག་བསྔལ་དུ་ཡང་མི་འགྱུར་ཏེ།
སྡུག་བསྔལ་གྱི་ཚོར་བ་ཡང་ཉམས་སུ་མི་མྱོང་ངོ་།
།རབ་འབྱོར་དེ་ཇི་སྙམ་དུ་སེམས།
སྒྱུ་མའི་མཁན་པོས་སྒྱུ་མ་ལས་གླང་པོའི་གཟུགས་སམ།
རྟའི་གཟུགས་སམ།
གླང་གི་གཟུགས་ཤིག་བསྟན་ཏམ།
གཞན་ཡང་སྒྱུ་མ་རྣམ་པ་སྣ་ཚོགས་བསྟན་ན།
དེ་དག་གླང་པོའི་གཟུགས་སམ།
རྟའི་གཟུགས་སམ།
གླང་གི་གཟུགས་སམ།
སྲོག་ཆགས་ཀྱི་རིགས་གཞན་དག་ཏུ་ཡང་འགྱུར་བ་ཡོད་དམ།
གསོལ་པ།
བཅོམ་ལྡན་འདས་དེ་ནི་མ་མཆིས་སོ།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་བཞིན་དུ་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པའི་ཆོས་ཟག་པ་མེད་པ་དང་ལྡན་པ་ཡང་ཆེད་དུ་བསམས་ཤིང་དེ་ལྟ་བུའི་ལུས་ཡོངས་སུ་འཛིན་ཏེ།
ལུས་དེ་དག་གིས་སེམས་ཅན་རྣམས་ཀྱི་དོན་བྱེད་དེ།
སྡུག་བསྔལ་གྱི་ཚོར་བར་འགྱུར་བ་གང་ཡང་མེད་དོ།
།རབ་འབྱོར་གྱིས་གསོལ་པ།
ཀྱེ་མ་བཅོམ་ལྡན་འདས་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པའི་ཡེ་ཤེས་ཟག་པ་མ་མཆིས་པ་དང་ལྡན་ཞིང་ལུས་གང་དང་གང་གིས་སེམས་ཅན་རྣམས་ཀྱི་དོན་དུ་འགྱུར་བ་དེ་དང་དེ་ལྟ་བུའི་ལུས་ཡོངས་སུ་འཛིན་པ་ནི་ཐབས་ཤིན་ཏུ་མཁས་པ་སྟེ་དེ་ནི་ངོ་མཚར་ཆེའོ་ཞེས་བྱ་བ་ནི་ཡང་དག་པར་རྫོགས་པའི་བྱང་ཆུབ་ལ་ངེས་པར་འཇོག་པའི་ཕྲིན་ལས་ཡིན་ནོ།།
།།བཅོམ་ལྡན་འདས་བྱང་ཆུབ་སེམས་དཔའ་སེམས་དཔའ་ཆེན་པོ་ནི་[^2649K]ཆོས་དཀར་པོ་གང་དང་གང་ལ་གནས་ཤིང་དེ་ལྟ་བུའི་ཐབས་མཁས་པ་བགྱིད་ཀྱང་ལས་དེ་ལྟ་བུས་མི་གོས་པར་སྤྱོད་པ་ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་ཤེས་རབ་ཀྱི་ཕ་རོལ་ཏུ་ཕྱིན་པ་ལ་གནས་ཤིང་བྱང་ཆུབ་སེམས་དཔའ་སེམས་དཔའ་ཆེན་པོ་དེ་ལྟ་བུའི་[^2650K]ཐབས་མཁས་པ་ལ་སྤྱོད་དེ།
ཐབས་མཁས་པ་དེ་དག་གིས་ཕྱོགས་བཅུའི་ཕྱོགས་རེ་རེའི་འཇིག་རྟེན་གྱི་ཁམས་གང་གཱའི་ཀླུང་གི་བྱེ་མ་སྙེད་དག་ཏུ་སེམས་ཅན་རྣམས་ཀྱི་དོན་བྱེད་ཀྱང་དེས་དེ་ལ་གང་ཡང་རེག་པར་འགྱུར་བ་མེད་དོ།
།དེ་ཅིའི་ཕྱིར་ཞེ་ན།
དེ་ནི་འདི་ལྟར་བྱང་ཆུབ་སེམས་དཔའ་སེམས་དཔའ་ཆེན་པོས་གང་རེག་པར་བྱེད་པ་དང་།
གང་གིས་རེག་པར་བྱེད་པ་[^2651K]དང་།
གང་ལ་རེག་པར་བྱ་བ་དེ་ལྟ་བུའི་ཆོས་གསུམ་པོ་དེ་དག་ཐམས་ཅད་མི་དམིགས་ཏེ།
དེ་ཅིའི་ཕྱིར་ཞེ་ན།
དེ་ནི་འདི་ལྟར་ཆོས་གསུམ་པོ་དེ་དག་ཐམས་ཅད་ངོ་བོ་ཉིད་ཀྱིས་སྟོང་པས་སྟོང་པ་ཉིད་ནི་སྟོང་པ་ཉིད་ལ་རེག་པར་མི་བྱེད་དོ།
།སྟོང་པ་ཉིད་ཀྱིས་ཆོས་གང་ལ་ཡང་རེག་པར་མི་འགྱུར་རོ།
།སྟོང་པ་ཉིད་ཀྱང་རེག་པར་བྱ་བ་མ་ཡིན་ནོ།
།དེ་ཅིའི་ཕྱིར་ཞེ་ན།
དེ་ནི་འདི་ལྟར་སྟོང་པ་ཉིད་ལ་སྟོང་པ་ཉིད་མི་དམིགས་སོ།
།དེ་ནི་མི་དམིགས་པ་སྟོང་པ་ཉིད་དེ།
དེ་ལ་གནས་ཤིང་བྱང་ཆུབ་སེམས་དཔའ་སེམས་དཔའ་ཆེན་པོ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱའོ།
།གསོལ་པ།
བཅོམ་ལྡན་འདས་ཅི་ལགས།
བྱང་ཆུབ་སེམས་དཔའ་སེམས་དཔའ་ཆེན་པོ་ཆོས་གཞན་ལ་[^2652K]མི་གནས་ཀྱི།
ཤེས་རབ་ཀྱི་ཕ་རོལ་ཏུ་ཕྱིན་པ་འབའ་ཞིག་ལ་གནས་ཤིང་རྣམ་པ་དེ་ལྟ་བུའི་ཐབས་མཁས་པ་ལ་སྤྱོད་པ་ལགས་སམ།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་ཆོས་གང་ཤེས་རབ་ཀྱི་ཕ་རོལ་ཏུ་ཕྱིན་པའི་ཁོངས་སུ་མ་ཆུད་པ་དེ་ལྟ་བུ་ཡོད་དམ།
གསོལ་པ།
བཅོམ་ལྡན་འདས་གལ་ཏེ་ཤེས་རབ་ཀྱི་ཕ་རོལ་ཏུ་ཕྱིན་པ་ངོ་བོ་ཉིད་ཀྱིས་སྟོང་ན།
ཇི་ལྟར་ཤེས་རབ་ཀྱི་ཕ་རོལ་ཏུ་ཕྱིན་པའི་ཁོངས་སུ་ཆོས་ཐམས་ཅད་འདུས་པ་ལགས།
བཅོམ་ལྡན་འདས་སྟོང་པ་ཉིད་ལ་ནི་ཆོས་གང་ཡང་ཁོངས་སུ་[^2653K]ཆུད་པའམ།
ཁོངས་སུ་མ་ཆུད་པ་ཞེས་བགྱི་བ་མ་མཆིས་སོ།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་ཆོས་ཐམས་ཅད་ཆོས་ཐམས་ཅད་ཀྱིས་མི་སྟོང་ངམ།
གསོལ་པ།
བཅོམ་ལྡན་འདས་སྟོང་ངོ་།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་སྟེ་ཆོས་ཐམས་ཅད་ཆོས་ཐམས་ཅད་ཀྱིས་སྟོང་ན།
ཆོས་ཐམས་ཅད་སྟོང་པ་ཉིད་དུ་མ་འདུས་སམ།
གསོལ་པ།
བཅོམ་ལྡན་འདས་དེ་དེ་ལགས་སོ།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་རྣམ་གྲངས་དེས་ན།
[^2654K]ཁྱོད་ཀྱིས་འདི་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་ལ་གནས་ཤིང་དེ་ལྟ་བུའི་ཐབས་མཁས་པ་ལ་སྤྱོད་པར་རིག་པར་བྱའོ་ཞེས་བྱ་བ་ནི་སེམས་ཅན་གྱི་དོན་ཚད་མེད་པ་ལ་འགོད་པའི་ཕྲིན་ལས་ཡིན་ནོ།།
།།དེ་ནས་ཚེ་དང་ལྡན་པ་རབ་འབྱོར་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ།
།བཅོམ་ལྡན་འདས་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་ཅིང་ཆོས་ཐམས་ཅད་སྟོང་པ་ཉིད་ལ་གནས་ཏེ།
མངོན་པར་ཤེས་པ་གང་ལ་གནས་ཤིང་ཕྱོགས་བཅུའི་ཕྱོགས་རེ་རེའི་འཇིག་རྟེན་གྱི་ཁམས་གང་གཱའི་ཀླུང་གི་བྱེ་མ་སྙེད་དག་ཏུ་མཆི་བ་དང་།
འཇིག་རྟེན་གྱི་ཁམས་དེ་དག་ན་སངས་རྒྱས་བཅོམ་ལྡན་འདས་གང་ཇི་སྙེད་ཅིག་བཞུགས་ཤིང་འཚོ་སྐྱོང་བ་དང་།
ཆོས་སྟོན་པ་དེ་དག་ལ་ཡང་[^2655K]བསྙེན་བཀུར་བགྱིད་པ་དང་།
ཆོས་ཉན་ཞིང་སངས་རྒྱས་བཅོམ་ལྡན་འདས་དེ་དག་ལ་དགེ་བའི་རྩ་བ་བསྐྱེད་པའི་མངོན་པར་ཤེས་པའི་ཕ་རོལ་ཏུ་ཕྱིན་པ་མངོན་པར་སྒྲུབ་པ་[^2656K]ལགས།
དེ་སྐད་ཅེས་གསོལ་པ་དང་།
བཅོམ་ལྡན་འདས་ཀྱིས་ཚེ་དང་ལྡན་པ་རབ་འབྱོར་ལ་འདི་སྐད་ཅེས་བཀའ་སྩལ་ཏོ།
།རབ་འབྱོར་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
ཕྱོགས་བཅུའི་ཕྱོགས་རེ་རེའི་[^2657K]འཇིག་རྟེན་གྱི་ཁམས་གང་གཱའི་ཀླུང་གི་བྱེ་མ་སྙེད་པོ་དེ་དག་ཐམས་ཅད་ངོ་བོ་ཉིད་ཀྱིས་སྟོང་པར་མཐོང་ངོ་།
།འཇིག་རྟེན་གྱི་ཁམས་དེ་དག་ན་སངས་རྒྱས་བཅོམ་ལྡན་འདས་གང་ཇི་སྙེད་ཅིག་བཞུགས་པའི་སངས་རྒྱས་བཅོམ་ལྡན་འདས་དེ་དག་ཀྱང་ངོ་བོ་ཉིད་ཀྱིས་སྟོང་པར་མཐོང་ངོ་།
།གཞན་དུ་ན་མིང་དང་བརྡར་བཏགས་པ་ཉེ་བར་བཟུང་ཞིང་བསྟན་པ་མ་གཏོགས་ཏེ།
གདགས་པ་ཀུན་ཀྱང་ངོ་བོ་ཉིད་ཀྱིས་སྟོང་ངོ་།
།གལ་ཏེ་འཇིག་རྟེན་གྱི་ཁམས་དེ་དག་ཀྱང་ངོ་བོ་ཉིད་ཀྱིས་མི་སྟོང་ལ།
སངས་རྒྱས་བཅོམ་ལྡན་འདས་དེ་དག་ཀྱང་ངོ་བོ་ཉིད་ཀྱིས་མི་སྟོང་སྟེ།
གདགས་པའི་རྒྱུ་དེ་དག་ཀྱང་ངོ་བོ་ཉིད་ཀྱིས་མི་སྟོང་པ་ཞིག་ཡིན་ན་ནི།
ཉི་ཚེའི་སྟོང་པ་ཉིད་དུ་འགྱུར་ཏེ།
དེ་ཡང་སྟོང་པ་ཉི་ཚེ་བ་མ་ཡིན་ནོ།
།དེའི་ཕྱིར་ཆོས་ཐམས་ཅད་ཆོས་ཐམས་ཅད་ཀྱིས་སྟོང་སྟེ།
དེ་ཉིད་ཀྱི་ཕྱིར་བྱང་ཆུབ་སེམས་དཔའ་སེམས་དཔའ་ཆེན་པོ་ཐབས་མཁས་པས་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་ཅིང་།
མངོན་པར་ཤེས་པའི་ཕ་རོལ་ཏུ་ཕྱིན་པ་མངོན་པར་བསྒྲུབས་ཏེ།
མངོན་པར་ཤེས་པ་དེ་དག་ལ་གནས་ཤིང་ལྷའི་མིག་དང་།
ལྷའི་རྣ་བ་དང་།
རྫུ་འཕྲུལ་གྱི་རྣམ་པ་དང་།
ཕ་རོལ་གྱི་སེམས་ཤེས་པ་དང་།
སྔོན་གྱི་གནས་དྲན་པ་དང་།
འཆི་འཕོ་ཤེས་པ་མངོན་པར་བསྒྲུབས་ཏེ[^2658K]།
མངོན་པར་ཤེས་པ་མེད་པར་བྱང་ཆུབ་སེམས་དཔའ་སེམས་དཔའ་ཆེན་པོས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་མི་ནུས་སོ།
།དེ་ཅིའི་ཕྱིར་ཞེ་ན།
འདི་ལྟར་བྱང་ཆུབ་སེམས་དཔའ་སེམས་དཔའ་ཆེན་པོའི་བྱང་ཆུབ་ནི་མངོན་པར་ཤེས་པའི་ཕ་རོལ་ཏུ་ཕྱིན་པར་འདུས་པ་སྟེ།
མངོན་པར་ཤེས་པ་དེ་དག་ལས་བྱང་ཆུབ་ཡོངས་སུ་བཙལ་བར་བྱའོ།
།དེ་ཚོལ་བའི་ཚེ་ལྷའི་མིག་རྣམ་པར་དག་པ་མི་ལས་འདས་པས་བདག་ཉིད་ཀྱང་དགེ་བའི་ཆོས་ཐམས་ཅད་མཐོང་ལ།
གཞན་ཡང་དགེ་བའི་ཆོས་ཐམས་ཅད་ལ་སྦྱོར་ཏེ།
དགེ་བའི་ཆོས་དེ་དག་ལ་མངོན་པར་ཞེན་པར་འགྱུར་བ་མེད་དོ།
།དེ་ཅིའི་ཕྱིར་ཞེ་ན།
དགེ་བའི་ཆོས་དེ་དག་ཐམས་ཅད་ནི་ངོ་བོ་ཉིད་ཀྱིས་སྟོང་པ་སྟེ།
སྟོང་པ་ཉིད་ནི་གང་ལ་མངོན་པར་ཞེན་ཅིང་རོ་མྱོང་[^2659K]བར་བྱེད་པར་མངོན་པར་ཞེན་པར་འགྱུར་བ་མེད་དེ[^2660K]།
སྟོང་པ་ཉིད་[^2661K]ནི་རོ་མྱོང་[^2662K]བར་བྱེད་པ་མེད་དོ།
།དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
ལྷའི་མིག་མངོན་པར་བསྒྲུབས་ཏེ[^2663K]།
ལྷའི་མིག་དེས་ཆོས་ཐམས་ཅད་ཀྱང་སྟོང་པ་ཉིད་དུ་མཐོང་སྟེ།
དེ་[^2664K]ཆོས་དེ་དག་ལ་གནས་ཤིང་ལས་མངོན་པར་སྒྲུབ་བོ།
།ལས་མངོན་པར་སྒྲུབ་པ་དེས་སེམས་ཅན་རྣམས་ལ་[^2665K]ཆོས་སྟོན་ཏེ།
སེམས་ཅན་ནམ་སེམས་ཅན་དུ་གདགས་པར་དམིགས་པ་མེད་དོ།
།དེ་ལྟར་མི་དམིགས་པའི་ཚུལ་གྱིས་བྱང་ཆུབ་སེམས་དཔའ་སེམས་དཔའ་ཆེན་པོ་མངོན་པར་ཤེས་པའི་ཕ་རོལ་ཏུ་ཕྱིན་པ་མངོན་པར་བསྒྲུབས་ཏེ།
མངོན་པར་ཤེས་པ་དེ་དག་གིས་མངོན་པར་ཤེས་པར་བྱ་བའི་ཆོས་གང་ཇི་སྙེད་པ་དེ་དག་བྱེད་དོ།
།དེ་ལྷའི་མིག་རྣམ་པར་དག་པ་མི་ལས་འདས་པ་དེ་ཉིད་ཀྱིས་ཤར་ཕྱོགས་ཀྱི་འཇིག་རྟེན་གྱི་ཁམས་ཐམས་ཅད་མཐོང་སྟེ།
དེ་དག་ཏུ་རྫུ་འཕྲུལ་གྱིས་སོང་ཞིང་སྦྱིན་པའམ།
ཚུལ་ཁྲིམས་སམ།
བཟོད་པའམ།
བརྩོན་འགྲུས་སམ།
བསམ་གཏན་ནམ།
ཤེས་རབ་བམ།
བྱང་ཆུབ་ཀྱི་ཕྱོགས་ཀྱི་ཆོས་རྣམས་སམ།
རྣམ་པར་ཐར་པའི་སྒོ་སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
བསམ་གཏན་རྣམས་སམ།
ཚད་མེད་པ་རྣམས་སམ།
གཟུགས་མེད་པའི་སྙོམས་པར་འཇུག་པ་རྣམས་སམ།
རྣམ་པར་ཐར་པ་རྣམས་སམ།
ཏིང་ངེ་འཛིན་རྣམས་སམ།
མཐར་གྱིས་གནས་པའི་སྙོམས་པར་འཇུག་པ་རྣམས་སམ།
དེ་བཞིན་གཤེགས་པའི་སྟོབས་རྣམས་སམ།
མི་འཇིགས་པ་རྣམས་སམ།
སོ་སོ་ཡང་དག་པར་རིག་པ་རྣམས་སམ།
སངས་རྒྱས་ཀྱི་ཆོས་མ་འདྲེས་པ་རྣམས་སམ།
ཉན་ཐོས་ཀྱི་ཆོས་སམ།
རང་སངས་རྒྱས་ཀྱི་ཆོས་སམ།
བྱང་ཆུབ་སེམས་དཔའི་ཆོས་སམ།
སངས་རྒྱས་ཀྱི་ཆོས་ཀྱིས་སེམས་ཅན་རྣམས་ཀྱི་དོན་བྱེད་ཅིང་།
སེམས་ཅན་དེ་དག་གི་བྱ་བ་བྱེད་དེ།
དེ་ལ་སེམས་ཅན་སེར་སྣ་ཅན་གང་ཇི་སྙེད་པ་དེ་དག་ལ་འདི་སྐད་དུ་ཆོས་སྟོན་ཏེ།
སྦྱིན་པ་བྱིན་ཅིག
།ཕོངས་པ་ནི་སྡུག་བསྔལ་བ་སྟེ།
ཕོངས་པས་ནི་བདག་གི་དོན་ཀྱང་མི་ནུས་ན།
གཞན་གྱི་དོན་ལྟ་ཅི་སྨོས་ཀྱིས།
དེ་ལྟར་ཁྱེད་ཀྱིས་སྦྱིན་པ་བྱིན་ལ་བདག་ཀྱང་བདེ་བར་གྱིས་ཤིག
།གཞན་ཡང་བདེ་བར་གྱིས་ཤིག
།ཕོངས་པས་ཟིལ་གྱིས་ནོན་ཞིང་ཉིང་ཤ་ཉིང་གིས་ཟོས་ཏེ།
ངན་སོང་གསུམ་ལས་མི་ཐར་བར་གྱུར་ཏ་རེ་ཞེས་ཆོས་སྟོན་ཏོ།
།སེམས་ཅན་ཚུལ་ཁྲིམས་ངན་པ་ཅན་གང་ཇི་སྙེད་པ་[^2666K]དེ་དག་ལ་འདི་སྐད་དུ་ཆོས་སྟོན་ཏེ[^2667K]།
སྐྱེས་བུ་དག་ཚུལ་ཁྲིམས་ངན་པ་ནི་སྡུག་བསྔལ་བ་སྟེ།
ཚུལ་ཁྲིམས་ངན་པས་ནི་བདག་གི་དོན་ཡང་བྱ་བར་མི་ནུས་ན།
གཞན་གྱི་དོན་ལྟ་ཅི་སྨོས་ཏེ།
ཚུལ་ཁྲིམས་ངན་པའི་རྣམ་པར་སྨིན་པ་ནི་སེམས་ཅན་དམྱལ་བའམ།
བྱོལ་སོང་སོང་[^2668K]སྐྱེ་གནས་སམ།
གཤིན་རྗེའི་འཇིག་རྟེན་ཡིན་ཏེ།
དེ་ལྟར་ཁྱེད་ངན་སོང་གསུམ་དུ་ལྟུང་ན།
བདག་ཀྱང་གདོན་པར་མི་ནུས་ན།
གཞན་གདོན་པར་[^2669K]ལྟ་ཅི་སྨོས་ཀྱིས།
དེའི་ཕྱིར་ཁྱེད་ཀྱིས་ཚུལ་ཁྲིམས་ངན་པའི་སེམས་འགའ་ཙམ་གྱི་གོ་སྐབས་ཀྱང་མི་དབྱེའོ།
།ཕྱིས་འགྱོད་པ་ཅན་དུ་གྱུར་ཏ་རེ་ཞེས་ཆོས་སྟོན་ཏོ།
།སེམས་ཅན་ཕན་ཚུན་གནོད་སེམས་སུ་གྱུར་པ་ཇི་སྙེད་པ་[^2670K]དེ་དག་ལ་འདི་སྐད་དུ་ཆོས་སྟོན་ཏེ།
དེ་ལྟར་ཁྱེད་གཅིག་ལ་གཅིག་གནོད་སེམས་སུ་མ་བྱེད་ཅིག[^2671K]།སེམས་འཁྲུགས་པར་གྱུར་པ་ལ་དགེ་བའི་ཆོས་གང་ཡང་སྐྱེ་བར་མི་འགྱུར་ཏེ།
དེ་ལྟ་བས་ན་ཁྱེད་ཕན་ཚུན་སེམས་འཁྲུགས་པར་གྱུར་ན་སེམས་ཅན་དམྱལ་བར་སྐྱེ་བའམ།
བྱོལ་སོང་གི་སྐྱེ་གནས་སུ་སྐྱེ་བའམ།
གཤིན་རྗེའི་འཇིག་རྟེན་དུ་སྐྱེ་བའི་གནས་ཡིན་གྱིས།
དེ་བས་ན་ཁྱེད་ཀྱིས་འཁྲུགས་པའི་[^2672K]སེམས་འགའ་ཙམ་གྱི་གོ་སྐབས་ཡང་མི་དབྱེའོ།
།ཕྱིས་འགྱོད་པ་ཅན་དུ་གྱུར་ཏ་རེ་ཞེས་ཆོས་སྟོན་ཏོ།
།སེམས་ཅན་ལེ་ལོ་ཅན་གང་ཇི་སྙེད་པ་དེ་དག་ལ་འདི་སྐད་དུ་ཆོས་སྟོན་ཏེ[^2673K]།
ཀྱེ་སྐྱེས་བུ་དག་ལེ་ལོ་ནི་སྡུག་བསྔལ་བ་སྟེ།
ལེ་ལོས་ནི་བདག་གི་དོན་ཀྱང་བྱ་བར་མི་ནུས་ན།
གཞན་གྱི་དོན་ལྟ་ཅི་སྨོས་ཏེ།
ལེ་ལོའི་རྣམ་པར་སྨིན་པ་ནི་སེམས་ཅན་དམྱལ་བའམ།
བྱོལ་སོང་གི་སྐྱེ་གནས་སམ།
གཤིན་རྗེའི་འཇིག་རྟེན་ཡིན་ཏེ།
དེ་ལྟར་ཁྱེད་ངན་སོང་གསུམ་དུ་ལྟུང་ན།
བདག་ཀྱང་གདོན་པར་མི་ནུས་ན།
གཞན་གདོན་པར་[^2674K]ལྟ་ཅི་སྨོས་ཀྱིས།
དེའི་ཕྱིར་ཁྱེད་ཀྱིས་ལེ་ལོའི་སེམས་འགའ་ཙམ་གྱི་གོ་སྐབས་ཀྱང་མི་དབྱེའོ།
།ཕྱིས་འགྱོད་པ་ཅན་དུ་གྱུར་ཏ་རེ་ཞེས་ཆོས་སྟོན་ཏོ།
།སེམས་ཅན་[^2675K]སེམས་གཡེང་བ་གང་ཇི་སྙེད་པ་[^2676K]དེ་དག་ལ་འདི་སྐད་དུ་ཆོས་སྟོན་ཏེ།
ཀྱེ་སྐྱེས་བུ་དག་སེམས་གཡེང་བ་ནི་སྡུག་བསྔལ་བ་སྟེ།
གང་སེམས་གཡེང་བའི་རྣམ་པར་སྨིན་པ་ནི་སེམས་ཅན་དམྱལ་བའམ།
བྱོལ་སོང་གི་སྐྱེ་གནས་སམ།
གཤིན་རྗེའི་འཇིག་རྟེན་ཡིན་ཏེ།
དེ་ལྟར་ཁྱེད་ངན་སོང་གསུམ་དུ་ལྟུང་ན་བདག་ཀྱང་གདོན་པར་མི་ནུས་ན།
གཞན་གདོན་པར་[^2677K]ལྟ་ཅི་སྨོས་ཀྱིས།
དེའི་ཕྱིར་ཁྱོད་ཀྱིས་གཡེང་བའི་སེམས་འགའ་ཙམ་གྱི་གོ་སྐབས་ཀྱང་མི་དབྱེའོ།
།ཕྱིས་འགྱོད་པ་ཅན་དུ་གྱུར་ཏ་རེ་ཞེས་ཆོས་སྟོན་ཏོ།
།སེམས་ཅན་ཤེས་རབ་འཆལ་པ་ཅན་[^2678K]གང་ཇི་སྙེད་པ་དེ་དག་ལ་འདི་སྐད་དུ་ཆོས་སྟོན་ཏེ།
ཀྱེ་སྐྱེས་བུ་དག་ཤེས་རབ་འཆལ་པ་ནི་སྡུག་བསྔལ་བ་སྟེ།
ཤེས་རབ་འཆལ་པས་ནི་བདག་གི་དོན་ཡང་བྱ་བར་མི་ནུས་ན།
གཞན་གྱི་དོན་ལྟ་ཅི་སྨོས་ཏེ།
གང་ཤེས་རབ་འཆལ་བའི་རྣམ་པར་སྨིན་པ་ནི་སེམས་ཅན་དམྱལ་བའམ།
བྱོལ་སོང་གི་སྐྱེ་གནས་སམ།
གཤིན་རྗེའི་འཇིག་རྟེན་ཡིན་ཏེ།
དེ་ལྟར་ཁྱེད་ཀྱིས་ཤེས་རབ་འཆལ་པའི་སེམས་འགའ་ཙམ་གྱི་གོ་སྐབས་ཀྱང་མི་དབྱེའོ།
།ཕྱིས་འགྱོད་པ་ཅན་དུ་གྱུར་ཏ་རེ་ཞེས་ཆོས་སྟོན་ཏོ།
།འདོད་ཆགས་ཀྱི་སྤྱོད་པ་ཅན་གང་ཇི་སྙེད་པ་དེ་དག་ཐམས་ཅད་ནི་མི་སྡུག་པ་ལ་སྦྱོར་རོ།
།ཞེ་སྡང་གི་སྤྱོད་པ་ཅན་གང་ཇི་སྙེད་པ་དེ་དག་[^2679K]ཐམས་ཅད་ནི་བྱམས་པ་ལ་སྦྱོར་རོ།
།གཏི་མུག་གི་སྤྱོད་པ་ཅན་གང་ཇི་སྙེད་པ་དེ་དག་ཐམས་ཅད་ནི་རྟེན་ཅིང་འབྲེལ་པར་འབྱུང་བ་ལ་སྦྱོར་རོ།
།ལམ་ངན་པར་ཞུགས་པ་གང་ཇི་སྙེད་པ་དེ་དག་ཐམས་ཅད་ནི་ཡང་དག་པའི་ལམ་ལ་སྦྱོར་ཏེ།
ཉན་ཐོས་ཀྱི་ལམ་མམ།
རང་སངས་རྒྱས་ཀྱི་ལམ་མམ།
སངས་རྒྱས་ཀྱི་ལམ་ལ་སྦྱོར་ཞིང་དེ་དག་ལ་འདི་སྐད་དུ་ཆོས་སྟོན་ཏེ།
ཁྱེད་ཆོས་གང་ལ་མངོན་པར་ཞེན་པར་གྱུར་པའི་ཆོས་དེ་དག་ནི་ངོ་བོ་ཉིད་ཀྱིས་[^2680K]སྟོང་སྟེ།
ངོ་བོ་ཉིད་ཀྱིས་སྟོང་པའི་ཆོས་རྣམས་ནི་མངོན་པར་ཞེན་པར་མི་ནུས་ཏེ།
སྟོང་པ་ཉིད་ལ་མངོན་པར་ཞེན་པ་མེད་དོ་ཞེས་ཆོས་སྟོན་ཏོ།
།རབ་འབྱོར་དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
མངོན་པར་ཤེས་པ་[^2681K]ལ་གནས་ཤིང་སེམས་ཅན་རྣམས་ཀྱི་དོན་བྱེད་པ་ཡིན་ནོ།
།དེ་ལྷའི་མིག་རྣམ་པར་དག་པ་མི་ལས་འདས་པ་དེ་ཉིད་ཀྱིས་ལྷོ་དང་།
ནུབ་དང་།
བྱང་དང་།
བྱང་ཤར་དང་།
ཤར་ལྷོ་དང་།
ལྷོ་ནུབ་དང་།
ནུབ་བྱང་དང་།[^2682K]འོག་དང་།
སྟེང་གི་ཕྱོགས་ཀྱི་འཇིག་རྟེན་གྱི་ཁམས་ཐམས་ཅད་མཐོང་སྟེ།
དེ་དག་ཏུ་རྫུ་འཕྲུལ་གྱིས་སོང་ཞིང་།
སྦྱིན་པའམ།
ཚུལ་ཁྲིམས་སམ།
བཟོད་པའམ།
བརྩོན་འགྲུས་སམ།
བསམ་གཏན་ནམ།
ཤེས་རབ་བམ།
བྱང་ཆུབ་ཀྱི་ཕྱོགས་ཀྱི་ཆོས་རྣམས་སམ།
རྣམ་པར་ཐར་པའི་སྒོ་སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པའམ།
བསམ་གཏན་རྣམས་སམ།
ཚད་མེད་པ་རྣམས་སམ།
གཟུགས་མེད་པའི་སྙོམས་པར་འཇུག་པ་རྣམས་སམ།
རྣམ་པར་ཐར་པ་རྣམས་སམ།
མཐར་གྱིས་གནས་པའི་སྙོམས་པར་འཇུག་པ་རྣམས་སམ།[^2683K]ཏིང་ངེ་འཛིན་རྣམས་སམ།
གཟུངས་ཀྱི་སྒོ་རྣམས་སམ[^2684K]དེ་བཞིན་གཤེགས་པའི་སྟོབས་རྣམས་སམ།
མི་འཇིགས་པ་རྣམས་སམ།
སོ་སོ་ཡང་དག་པར་རིག་པ་རྣམས་སམ།
སངས་རྒྱས་ཀྱི་ཆོས་མ་འདྲེས་པ་རྣམས་སམ།
ཉན་ཐོས་ཀྱི་ཆོས་སམ།
རང་སངས་རྒྱས་ཀྱི་ཆོས་སམ།
བྱང་ཆུབ་སེམས་དཔའི་ཆོས་སམ།
སངས་རྒྱས་ཀྱི་ཆོས་ཀྱིས་སེམས་ཅན་རྣམས་ཀྱི་དོན་བྱེད་ཅིང་སེམས་ཅན་དེ་དག་གི་བྱ་བ་བྱེད་དེ།
དེ་ལ་སེམས་ཅན་སེར་སྣ་ཅན་གང་ཇི་སྙེད་པ་དེ་དག་ལ་འདི་སྐད་དུ་ཆོས་སྟོན་ཏེ།
སྦྱིན་པ་བྱིན་ཅིག
།ཕོངས་པ་ནི་སྡུག་བསྔལ་བ་སྟེ།
ཕོངས་པས་ནི་བདག་གི་དོན་ཡང་བྱ་བར་མི་ནུས་ན།
གཞན་གྱི་དོན་ལྟ་ཅི་སྨོས་ཀྱིས་དེ་ལྟར་ཁྱོད་ཀྱིས་སྦྱིན་པ་བྱིན་ལ།
བདག་ཀྱང་བདེ་བར་གྱིས་ཤིག
།གཞན་ཡང་བདེ་བར་གྱིས་ཤིག
།ཕོངས་པས་ཟིལ་གྱིས་ནོན་ཞིང་ཉིང་ཤ་ཉིང་གིས་ཟོས་ཏེ།
ངན་སོང་གསུམ་ལས་མི་ཐར་བར་གྱུར་ཏ་རེ་ཞེས་ཆོས་སྟོན་ཏོ།
།སེམས་ཅན་ཚུལ་ཁྲིམས་ངན་པ་ཅན་གང་ཇི་སྙེད་པ་དེ་དག་ལ་འདི་སྐད་དུ་ཆོས་སྟོན་ཏེ།
ཀྱེ་སྐྱེས་བུ་དག་ཚུལ་ཁྲིམས་ངན་པ་ནི་སྡུག་བསྔལ་བ་སྟེ།
ཚུལ་ཁྲིམས་ངན་པས་ནི་བདག་གི་[^2685K]དོན་ཀྱང་བྱ་བར་མི་ནུས་ན་གཞན་གྱི་དོན་ལྟ་ཅི་སྨོས་ཏེ།
ཚུལ་ཁྲིམས་ངན་པའི་རྣམ་པར་སྨིན་པ་ནི་སེམས་ཅན་དམྱལ་བའམ།
བྱོལ་སོང་གི་སྐྱེ་གནས་སམ།
གཤིན་རྗེའི་འཇིག་རྟེན་ཡིན་ཏེ།
དེ་ལྟར་ཁྱེད་ངན་སོང་གསུམ་དུ་ལྟུང་ན་བདག་ཅག་ཀྱང་གདོན་པར་མི་ནུས་ན།
གཞན་གདོན་པ་[^2686K]ལྟ་ཅི་སྨོས་ཀྱིས།
དེའི་ཕྱིར་ཁྱེད་ཀྱིས་ཚུལ་ཁྲིམས་ངན་པའི་སེམས་འགའ་ཙམ་གྱི་གོ་སྐབས་ཀྱང་མི་དབྱེའོ།
།ཕྱིས་འགྱོད་པ་ཅན་དུ་གྱུར་ཏ་རེ་ཞེས་ཆོས་སྟོན་ཏོ།
།སེམས་ཅན་ཕན་ཚུན་གནོད་སེམས་སུ་གྱུར་པ་གང་ཇི་སྙེད་པ་དེ་དག་ལ་འདི་སྐད་དུ་ཆོས་སྟོན་ཏེ[^2687K]།
དེ་ལྟར་ཁྱེད་གཅིག་ལ་གཅིག་གནོད་སེམས་སུ་མ་བྱེད་ཅིག་སེམས་འཁྲུགས་པར་གྱུར་པ་ལ་དགེ་བའི་ཆོས་གང་ཡང་སྐྱེ་བར་མི་འགྱུར་ཏེ།
དེ་ལྟ་བས་ན་ཁྱེད་ཕན་ཚུན་སེམས་འཁྲུགས་པར་གྱུར་ན།
སེམས་ཅན་དམྱལ་བར་སྐྱེ་བའམ།
བྱོལ་སོང་གི་སྐྱེ་གནས་སུ་སྐྱེ་བའམ།
གཤིན་རྗེའི་འཇིག་རྟེན་དུ་སྐྱེ་བའི་གནས་ཡིན་གྱིས།
དེ་བས་ན་ཁྱེད་ཀྱིས་འཁྲུགས་པའི་[^2688K]སེམས་འགའ་ཙམ་གྱི་གོ་སྐབས་ཀྱང་མི་དབྱེའོ།
།ཕྱིས་འགྱོད་པ་ཅན་དུ་གྱུར་ཏ་རེ་ཞེས་ཆོས་སྟོན་ཏོ།
།སེམས་ཅན་ལེ་ལོ་ཅན་གང་ཇི་སྙེད་པ་དེ་དག་ལ་འདི་སྐད་དུ་ཆོས་སྟོན་ཏེ།
ཀྱེ་སྐྱེས་བུ་དག་ལེ་ལོ་ནི་སྡུག་བསྔལ་བ་སྟེ།
ལེ་ལོས་ནི་བདག་གི་དོན་ཀྱང་བྱེད་པར་[^2689K]མི་ནུས་ན་གཞན་གྱི་དོན་ལྟ་ཅི་སྨོས་ཏེ།
ལེ་ལོའི་རྣམ་པར་སྨིན་པ་ནི་སེམས་ཅན་དམྱལ་བའམ།
བྱོལ་སོང་གི་སྐྱེ་གནས་སམ།
གཤིན་རྗེའི་འཇིག་རྟེན་ཡིན་ཏེ།
དེ་ལྟར་ཁྱེད་ངན་སོང་གསུམ་དུ་ལྟུང་ན་བདག་ཀྱང་གདོན་པར་མི་ནུས་ན།
གཞན་གདོན་པ་ལྟ་ཅི་སྨོས་ཀྱིས།
དེའི་ཕྱིར་ཁྱེད་ཀྱིས་ལེ་ལོའི་སེམས་འགའ་ཙམ་གྱི་གོ་སྐབས་ཀྱང་མི་དབྱེའོ།
།ཕྱིས་འགྱོད་པ་ཅན་དུ་གྱུར་ཏ་རེ་ཞེས་ཆོས་སྟོན་ཏོ།
།སེམས་ཅན་སེམས་གཡེང་བ་གང་ཇི་སྙེད་པ་དེ་དག་ལ་འདི་སྐད་དུ་ཆོས་སྟོན་ཏེ།
ཀྱེ་སྐྱེས་བུ་དག་སེམས་[^2690K]གཡེང་བ་ནི་སྡུག་བསྔལ་བ་སྟེ།
གང་སེམས་གཡེང་བའི་རྣམ་པར་སྨིན་པ་ནི་སེམས་ཅན་དམྱལ་བའམ།
བྱོལ་སོང་གི་སྐྱེ་གནས་སམ།
གཤིན་རྗེའི་འཇིག་རྟེན་ཡིན་ཏེ།
དེ་ལྟར་ཁྱེད་ངན་སོང་གསུམ་དུ་ལྟུང་ན་བདག་ཅག་ཀྱང་གདོན་པར་མི་ནུས་ན།
གཞན་གདོན་པ་ལྟ་ཅི་སྨོས་ཀྱིས།
དེའི་ཕྱིར་ཁྱེད་ཀྱིས་[^2691K]གཡེང་བའི་སེམས་འགའ་ཙམ་གྱི་གོ་སྐབས་ཀྱང་མི་དབྱེའོ།
།ཕྱིས་འགྱོད་པ་ཅན་དུ་གྱུར་ཏ་རེ་ཞེས་ཆོས་སྟོན་ཏོ།
།སེམས་ཅན་ཤེས་རབ་འཆལ་པ་ཅན་གང་ཇི་སྙེད་པ་དེ་དག་ལ་འདི་སྐད་དུ་ཆོས་སྟོན་ཏེ།
ཀྱེ་སྐྱེས་བུ་དག་ཤེས་རབ་འཆལ་པ་ནི་སྡུག་བསྔལ་བ་སྟེ།
ཤེས་རབ་འཆལ་པས་ནི་བདག་གི་དོན་ཡང་བྱ་བར་མི་ནུས་ན།
གཞན་གྱི་[^2692K]དོན་ལྟ་ཅི་སྨོས་ཏེ།
གང་ཤེས་རབ་འཆལ་བའི་རྣམ་པར་སྨིན་པ་ནི་སེམས་ཅན་དམྱལ་བའམ།
བྱོལ་སོང་གི་སྐྱེ་གནས་སམ།
གཤིན་རྗེའི་འཇིག་རྟེན་ཡིན་ཏེ།
དེ་ལྟར་ཁྱེད་ཀྱིས་ཤེས་རབ་འཆལ་པའི་སེམས་འགའ་ཙམ་གྱི་གོ་སྐབས་ཀྱང་མི་དབྱེའོ།
།ཕྱིས་འགྱོད་པ་ཅན་དུ་གྱུར་ཏ་རེ་ཞེས་ཆོས་སྟོན་ཏོ།
།འདོད་ཆགས་ཀྱི་སྤྱོད་པ་ཅན་གང་ཇི་སྙེད་པ་དེ་དག་ནི་མི་སྡུག་པ་ལ་སྦྱོར་རོ།
།ཞེ་སྡང་གི་སྤྱོད་པ་ཅན་གང་ཇི་སྙེད་པ་དེ་དག་ནི་བྱམས་པ་ལ་སྦྱོར་རོ།
།གཏི་མུག་གི་སྤྱོད་པ་ཅན་གང་ཇི་སྙེད་པ་དེ་དག་ནི་རྟེན་ཅིང་འབྲེལ་པར་འབྱུང་བ་ལ་སྦྱོར་རོ།
།ལམ་ངན་པར་ཞུགས་པ་གང་ཇི་སྙེད་པ་དེ་དག་[^2693K]ནི་ཡང་དག་པའི་ལམ་ལ་སྦྱོར་རོ[^2694K]།
།ཉན་ཐོས་ཀྱི་ལམ་མམ།
རང་སངས་རྒྱས་ཀྱི་ལམ་མམ།
སངས་རྒྱས་ཀྱི་ལམ་ལ་སྦྱོར་ཞིང་།
དེ་དག་ལ་འདི་སྐད་དུ་ཆོས་སྟོན་ཏེ།
ཁྱེད་ཀྱིས་[^2695K]ཆོས་གང་ལ་མངོན་པར་ཞེན་པར་འགྱུར་བའི་ཆོས་དེ་དག་ནི་ངོ་བོ་ཉིད་ཀྱིས་[^2696K]སྟོང་སྟེ།
ངོ་བོ་ཉིད་ཀྱིས་སྟོང་པའི་ཆོས་རྣམས་ནི་མངོན་པར་ཞེན་པར་མི་ནུས་ཏེ།
སྟོང་པ་ཉིད་ལ་མངོན་པར་ཞེན་པ་མེད་དོ་ཞེས་ཆོས་སྟོན་ཏོ།
།རབ་འབྱོར་དེ་ལྟར་ན་[^2697K]བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
མངོན་པར་ཤེས་པ་རྣམས་ལ་གནས་ཤིང་སེམས་ཅན་རྣམས་ཀྱི་དོན་བྱེད་པ་ཡིན་ནོ།
།རབ་འབྱོར་བྱང་ཆུབ་སེམས་དཔའ་སེམས་དཔའ་ཆེན་པོས་ནི་མངོན་པར་ཤེས་པ་རྣམས་ལ་མ་གནས་པར་སེམས་ཅན་རྣམས་ལ་ཆོས་བསྟན་པར་མི་ནུས་ཏེ།
ལམ་གོལ་པར་ཞུགས་པའི་སེམས་ཅན་རྣམས་ཀྱང་ལམ་དུ་གཟུད་པར་མི་ནུས་སོ།
།རབ་འབྱོར་འདི་ལྟ་སྟེ་དཔེར་ན།
བྱ་འདབ་མ་མེད་པ་ནི་ནམ་མཁའ་ལ་འགྲོ་བར་མི་ནུས་སོ།
།རབ་འབྱོར་དེ་བཞིན་དུ་བྱང་ཆུབ་སེམས་དཔའ་སེམས་དཔའ་ཆེན་པོས་ཀྱང་མངོན་པར་ཤེས་པ་རྣམས་ལ་མ་བརྟེན་པར་སེམས་ཅན་རྣམས་ལ་ཆོས་བསྟན་པར་མི་ནུས་སོ།
།རབ་འབྱོར་དེ་ལྟ་བས་ན་བྱང་ཆུབ་སེམས་དཔའ་སེམས་དཔའ་ཆེན་པོས་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
མངོན་པར་ཤེས་པ་རྣམས་མངོན་པར་བསྒྲུབ་པར་བྱ་སྟེ།
དེ་མངོན་པར་ཤེས་པ་མངོན་པར་བསྒྲུབས་པ་དེ་དག་གིས་[^2698K]སེམས་ཅན་རྣམས་ཀྱི་དོན་ཇི་ལྟར་བྱ་བར་དགའ་བ་དེ་བདེ་བར་བྱེད་དོ།
།དེས་[^2699K]ལྷའི་མིག་གིས་ཤར་ཕྱོགས་ཀྱི་འཇིག་རྟེན་གྱི་ཁམས་གང་གཱའི་ཀླུང་གི་བྱེ་མ་སྙེད་མཐོང་སྟེ།
དེ་དག་ཏུ་སེམས་ཅན་གང་ཇི་སྙེད་ཅིག་སྐྱེས་པ་དེ་དག་ཀྱང་མཐོང་ཀྱང་མཐོང[^2700K]།
དེ་ལྟར་མཐོང་ནས་ཀྱང་རྫུ་འཕྲུལ་གྱིས་[^2701K]དེ་དག་ཏུ་སོང་ཞིང་སེམས་ཅན་དེ་དག་གི་སེམས་སེམས་ཀྱིས་ཁོང་དུ་ཆུད་པར་བྱས་ནས།
དེ་དང་མཐུན་པར་[^2702K]སྦྱིན་པའི་གཏམ་མམ།
ཚུལ་ཁྲིམས་དང་།
བཟོད་པ་དང་།
བརྩོན་འགྲུས་དང་།
བསམ་གཏན་དང་།
ཤེས་རབ་ཀྱི་གཏམ་མམ།
འཕགས་པའི་བདེན་པའི་གཏམ་མམ།
འབྱུང་བའི་གཏམ་གྱི་བར་དུ་[^2703K]ཆོས་སྟོན་ཏོ།
།དེས་ལྷའི་མིག་གིས་[^2704K]ལྷོ་དང་།
ནུབ་དང་།
བྱང་དང་།
བྱང་ཤར་དང་།
ཤར་ལྷོ་དང་།
ལྷོ་ནུབ་དང་།
ནུབ་བྱང་དང་།
འོག་དང་།
སྟེང་གི་ཕྱོགས་ཀྱི་འཇིག་རྟེན་གྱི་ཁམས་གང་གཱའི་ཀླུང་གི་བྱེ་མ་སྙེད་མཐོང་སྟེ།
དེ་དག་ཏུ་སེམས་ཅན་གང་ཇི་སྙེད་ཅིག་སྐྱེས་པ་དེ་དག་ཀྱང་མཐོང་ངོ་།
།དེ་ལྟར་མཐོང་ནས་ཀྱང་རྫུ་འཕྲུལ་གྱིས་དེ་དག་ཏུ་སོང་ཞིང་སེམས་ཅན་དེ་དག་གི་སེམས་སེམས་ཀྱིས་ཁོང་དུ་ཆུད་པར་བྱས་ནས།
དེ་དང་མཐུན་པའི་[^2705K]སྦྱིན་པའི་གཏམ་མམ།
ཚུལ་ཁྲིམས་དང་།
བཟོད་པ་དང་།
བརྩོན་འགྲུས་དང་།
བསམ་གཏན་དང[^2706K]།
ཤེས་རབ་ཀྱི་གཏམ་མམ།
འཕགས་པའི་བདེན་པའི་གཏམ་མམ།
འབྱུང་བའི་གཏམ་གྱི་བར་དུ་ཆོས་སྟོན་ཏོ།
།དེས་ལྷའི་རྣ་བའི་ཁམས་ཀྱིས་འདི་ལྟ་སྟེ།
ལྷ་དང་མི་གཉིས་ཀའི་སྒྲ་ཡང་ཐོས་ཏེ།
དེ་ཤར་ཕྱོགས་ཀྱི་འཇིག་རྟེན་གྱི་ཁམས་གང་གཱའི་ཀླུང་གི་བྱེ་མ་སྙེད་དག་ན་སངས་རྒྱས་བཅོམ་ལྡན་འདས་གང་ཇི་སྙེད་ཅིག་ཆོས་སྟོན་པ་དེ་དག་གི་ཆོས་ལྷའི་རྣ་བས་ཉན་ཏེ།
ཐོས་ནས་ཀྱང་དེ་བཞིན་ཉིད་དུ་འཛིན་ཏོ།
།དེ་བཞིན་ཉིད་དུ་བཟུང་ནས་དེ་བཞིན་ཉིད་དུ་སེམས་ཅན་རྣམས་ལ་ཆོས་སྟོན་ཏོ།
།སྦྱིན་པའི་གཏམ་མམ།
ཚུལ་ཁྲིམས་དང་།
བཟོད་པ་དང་།
བརྩོན་འགྲུས་དང་།
བསམ་གཏན་དང་།
ཤེས་རབ་ཀྱི་གཏམ་མམ།
འཕགས་པའི་བདེན་པའི་གཏམ་མམ།
འབྱུང་བའི་གཏམ་གྱི་བར་དུ་ཆོས་སྟོན་ཏེ།
དེ་[^2707K]ལྷོ་དང་།
ནུབ་དང་།
བྱང་དང་།
བྱང་ཤར་དང་།
ཤར་ལྷོ་དང་།
ལྷོ་ནུབ་དང་།
ནུབ་བྱང་དང་།
འོག་དང་།
སྟེང་གི་ཕྱོགས་ཀྱི་འཇིག་རྟེན་གྱི་ཁམས་གང་གཱའི་ཀླུང་གི་བྱེ་མ་སྙེད་དག་ན།
སངས་རྒྱས་བཅོམ་ལྡན་འདས་གང་ཇི་སྙེད་ཅིག་ཆོས་སྟོན་པ་དེ་དག་གི་ཆོས་ལྷའི་རྣ་བས་ཉན་ཏེ།
ཐོས་ནས་ཀྱང་དེ་བཞིན་ཉིད་དུ་འཛིན་ཏོ།
།དེ་བཞིན་ཉིད་དུ་བཟུང་ནས་དེ་བཞིན་ཉིད་དུ་སེམས་ཅན་རྣམས་ལ་ཆོས་སྟོན་ཏེ།
སྦྱིན་པའི་གཏམ་མམ།
ཚུལ་ཁྲིམས་དང་།
བཟོད་པ་དང་།
བརྩོན་འགྲུས་དང་།
བསམ་གཏན་དང་།
ཤེས་རབ་ཀྱི་གཏམ་མམ།
འཕགས་པའི་བདེན་པའི་གཏམ་མམ།
འབྱུང་བའི་གཏམ་གྱི་བར་དུ་ཆོས་སྟོན་ཏོ།
།དེ་སེམས་ཀྱི་རྣམ་གྲངས་ཤེས་པ་ཤིན་ཏུ་རྣམ་པར་དག་པ་དང་ལྡན་པ་ཡིན་ཏེ།
དེ་སེམས་ཀྱི་རྣམ་གྲངས་ཤེས་པ་དེས་སེམས་ཅན་རྣམས་ཀྱི་སེམས་ཤེས་པར་བྱས་ཤིང་དེ་དག་ལ་དེ་བཞིན་ཉིད་དུ་ཆོས་སྟོན་ཏེ།
སྦྱིན་པའི་གཏམ་མམ།
ཚུལ་ཁྲིམས་དང་།
བཟོད་པ་དང་།
བརྩོན་འགྲུས་དང་།
བསམ་གཏན་དང་།
ཤེས་རབ་ཀྱི་གཏམ་མམ།
འཕགས་པའི་བདེན་པའི་གཏམ་མམ།
འབྱུང་བའི་གཏམ་གྱི་བར་དུ་ཆོས་སྟོན་ཏོ།
།དེས་བདག་གམ་གཞན་གྱི་སྔོན་གྱི་གནས་རྣམ་པ་དུ་མ་རྗེས་སུ་དྲན་ཏེ།
སྔོན་གྱི་གནས་རྗེས་སུ་དྲན་པའི་ཤེས་པ་དེས་སྔོན་གྱི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མཚན་འདི་ཞེས་བྱ་བ་ཉན་ཐོས་ཀྱི་དགེ་འདུན་དང་བཅས་པ་བྱུང་ངོ་ཞེས་བྱ་བར་ཡང་ཤེས་ཏེ།
སེམས་ཅན་སྔོན་གྱི་གནས་རྗེས་སུ་དྲན་པ་ལ་མོས་པ་གང་ཇི་སྙེད་པ་དེ་དག་ལ་ཡང་དག་པ་ཉིད་དུ་ཆོས་སྟོན་ཏེ།
སྦྱིན་པའི་གཏམ་མམ།
ཚུལ་ཁྲིམས་དང་།
བཟོད་པ་དང་།
བརྩོན་འགྲུས་དང་།
བསམ་གཏན་དང་།
ཤེས་རབ་ཀྱི་གཏམ་མམ།
འཕགས་པའི་བདེན་པའི་གཏམ་མམ།
འབྱུང་བའི་གཏམ་གྱི་བར་དུ་ཆོས་སྟོན་ཏོ།
།དེ་རྫུ་འཕྲུལ་གྱིས་ཕྱོགས་བཅུའི་འཇིག་རྟེན་གྱི་ཁམས་གང་གཱའི་ཀླུང་གི་བྱེ་མ་སྙེད་དག་ཏུ་སོང་ཞིང་སངས་རྒྱས་བཅོམ་ལྡན་འདས་རྣམས་ལ་བསྙེན་བཀུར་བྱེད་དེ།
བསྙེན་བཀུར་བྱས་ནས་མངོན་པར་ཤེས་པའི་ཡེ་ཤེས་ཀྱིས་སེམས་ཅན་རྣམས་ལ་ཆོས་སྟོན་ཏེ[^2708K]།
སྦྱིན་པའི་གཏམ་མམ།
ཚུལ་ཁྲིམས་དང་།
བཟོད་པ་དང་།
བརྩོན་འགྲུས་དང་།
བསམ་གཏན་དང་།
ཤེས་རབ་ཀྱི་གཏམ་མམ།
འཕགས་པའི་བདེན་པའི་གཏམ་མམ།
འབྱུང་བའི་གཏམ་གྱི་བར་དུ་ཆོས་སྟོན་ཏོ།
།དེ་ཟག་པ་མེད་པ་མངོན་དུ་བྱ་བའི་ཤེས་པ་ཤིན་ཏུ་རྣམ་པར་དག་པ་དང་ལྡན་པ་ཡིན་ཏེ།
དེ་ཟག་པ་མེད་པ་མངོན་དུ་བྱ་བའི་ཤེས་པ་ཤིན་ཏུ་རིག་པ་དེས་སེམས་ཅན་རྣམས་ལ་ཆོས་སྟོན་ཏེ།
སྦྱིན་པའི་གཏམ་མམ།
ཚུལ་ཁྲིམས་དང་།
བཟོད་པ་དང་།
བརྩོན་འགྲུས་དང་།
བསམ་གཏན་དང་།
ཤེས་རབ་ཀྱི་གཏམ་མམ།
འཕགས་པའི་བདེན་པའི་གཏམ་མམ།
འབྱུང་བའི་གཏམ་གྱི་བར་དུ་ཆོས་སྟོན་ཏེ།
རབ་འབྱོར་དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
མངོན་པར་ཤེས་པ་རྣམས་མངོན་པར་བསྒྲུབ་པར་བྱས་ཏེ[^2709K]།
དེ་མངོན་པར་ཤེས་པ་ཤིན་ཏུ་འདྲིས་པ་དེ་དག་གིས་ལུས་ཅི་དང་ཅི་ལྟ་བུ་ཡོངས་སུ་[^2710K]བཟུང་བར་འདོད་པ་དེ་དང་དེ་ལྟ་བུའི་ལུས་ཡོངས་སུ་བཟུང་ཞིང་མོས་པ་ཇི་ལྟ་བ་བཞིན་དུ་སེམས་ཅན་རྣམས་ཀྱི་དོན་བྱེད་དེ།
བདེ་བའམ།
སྡུག་བསྔལ་བ་དེ་དག་གིས་གོས་པར་མི་འགྱུར་རོ།
།རབ་འབྱོར་འདི་ལྟ་སྟེ་དཔེར་ན།
དེ་བཞིན་གཤེགས་པའི་སྤྲུལ་པའི་སྐྱེས་བུ་ནི་དགོས་པ་ཐམས་ཅད་བྱེད་ཀྱང་བདེ་བའམ།
སྡུག་བསྔལ་བ་དེས་གོས་པར་འགྱུར་བ་མེད་དོ།
།རབ་འབྱོར་དེ་བཞིན་དུ་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་གནས་ཤིང་མངོན་པར་ཤེས་པས་རྣམ་པར་རྩེ་[^2711K]ཞིང་ཕྱོགས་བཅུའི་འཇིག་རྟེན་གྱི་ཁམས་གང་གཱའི་ཀླུང་གི་བྱེ་མ་སྙེད་དག་ཏུ་མོས་པ་ཇི་ལྟ་བ་བཞིན་དུ་ཆོས་སྟོན་[^2712K]ཀྱང་བདེ་བའམ།
སྡུག་བསྔལ་བ་དེས་འཕྲོགས་པར་[^2713K]མི་འགྱུར་རོ།
།རབ་འབྱོར་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
དེ་ལྟར་མངོན་པར་ཤེས་པས་རྣམ་པར་རྩེ་[^2714K]བར་བྱས་ཏེ།
ཅི་ནས་ཀྱང་སངས་རྒྱས་ཀྱི་ཞིང་ཡོངས་སུ་དག་པར་འགྱུར་བ་དང་།
སེམས་ཅན་ཡོངས་སུ་སྨིན་པར་འགྱུར་བ་དེ་ལྟར་རྩེ་[^2715K]བར་བྱ་སྟེ།
རབ་འབྱོར་བྱང་ཆུབ་སེམས་དཔའ་སེམས་དཔའ་ཆེན་པོས་ནི་སངས་རྒྱས་ཀྱི་ཞིང་ཡོངས་སུ་དག་པར་མ་བྱས།
སེམས་ཅན་རྣམས་ཡོངས་སུ་སྨིན་པར་མ་བྱས་པར་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་མི་ནུས་སོ།
།རབ་འབྱོར་དེ་ཅིའི་ཕྱིར་ཞེ་ན།
ལམ་གྱི་ཡན་ལག་དང་མི་ལྡན་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ལ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མེད་དོ་ཞེས་བྱ་བ་ནི་སངས་རྒྱས་རྣམས་ཀྱི་དྲུང་དུ་ཉེ་བར་འགྲོ་བ་དང་།
བསྙེན་བཀུར་བྱ་བ་ལ་སོགས་པ་ལ་དགོད་པའི་ཕྲིན་ལས་[^2716K]ཡིན་ནོ།།
།།རབ་འབྱོར་གྱིས་གསོལ་པ།
བཅོམ་ལྡན་འདས་བྱང་ཆུབ་སེམས་དཔའ་སེམས་དཔའ་ཆེན་པོ་ལམ་གྱི་ཡན་ལག་ཡོངས་སུ་[^2717K]རྫོགས་པར་བགྱིས་ཤིང་།
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་འགྱུར་བའི་ལམ་དེ་དག་གང་ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དགེ་བའི་ཆོས་ཐམས་ཅད་ནི་བྱང་ཆུབ་སེམས་དཔའ་སེམས་དཔའ་ཆེན་པོའི་ལམ་གྱི་ཡན་ལག་གོ།
།གསོལ་པ།
བཅོམ་ལྡན་འདས་ལམ་གྱི་ཡན་ལག་གང་གིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་འགྱུར་བའི་ལམ་གྱི་ཡན་ལག་དགེ་བའི་ཆོས་དེ་དག་གང་ལགས།།
།།བམ་པོ་བདུན་ཅུ་གསུམ་པ།
བཅོམ་ལྡན་འདས་ཀྱིས་བཀའ་སྩལ་པ།
སེམས་དང་པོ་བསྐྱེད་པ་ནས་ཉེ་བར་བཟུང་སྟེ།
དགེ་བའི་ཆོས་སྦྱིན་པའི་ཕ་རོལ་ཏུ་ཕྱིན་པ་ལ་སྤྱོད་ཀྱང་དེ་ལ་མི་རྟོག་ཅིང་དེ་ཡོངས་སུ་གཏོང་བའི་ཚེ་ངོ་བོ་ཉིད་སྟོང་པ་ཉིད་ཀྱི་ཕྱིར་འདི་ནི་སྦྱིན་པའོ།
།འདི་ལ་གཏང་[^2718K]བར་བྱའོ།
།བདག་གིས་སྦྱིན་པར་བྱའོ་ཞེས་གསུམ་པོ་དེ་དག་ལ་མི་རྟོག་པ་སྟེ།
སྦྱིན་པའི་ཕ་རོལ་ཏུ་ཕྱིན་པ་གང་གིས་བདག་ཀྱང་འཁོར་བ་ལས་སྒྲོལ་ཞིང་གཞན་ཡང་སྒྲོལ་བ་འདི་ནི་ལམ་གྱི་ཡན་ལག་དགེ་བའི་ཆོས་སོ།
།སེམས་དང་པོ་བསྐྱེད་པ་ནས་ཉེ་བར་བཟུང་སྟེ།
དགེ་བའི་ཆོས་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་།
བཟོད་པའི་ཕ་རོལ་ཏུ་ཕྱིན་པ་དང་།
བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་།
བསམ་གཏན་གྱི་ཕ་རོལ་ཏུ་ཕྱིན་པ་དང་།
ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་ཀྱང་དེ་ལ་མི་རྟོག་ཅིང་ཤེས་རབ་སྒོམ་པའི་ཚེ།
ངོ་བོ་ཉིད་སྟོང་པ་ཉིད་ཀྱི་ཕྱིར་འདི་ནི་ཤེས་རབ་པོ།
།བདག་གིས་ཤེས་རབ་སྒོམ་མོ།
།འདིའི་དོན་དུ་ཤེས་རབ་སྒོམ་མོ་ཞེས་གསུམ་པོ་དེ་དག་ལ་མི་རྟོག་པ་སྟེ།
ཤེས་རབ་ཀྱི་ཕ་རོལ་ཏུ་ཕྱིན་པ་གང་གིས་བདག་ཀྱང་འཁོར་བ་ལས་སྒྲོལ་ཞིང་གཞན་ཡང་སྒྲོལ་བ་འདི་ནི་ལམ་གྱི་ཡན་ལག་དགེ་བའི་ཆོས་སོ།
།སེམས་དང་པོ་བསྐྱེད་པ་ནས་ཉེ་བར་བཟུང་སྟེ།
བྱང་ཆུབ་སེམས་དཔའ་སེམས་དཔའ་ཆེན་པོ་དགེ་བའི་ཆོས་སྟོང་པ་ཉིད་ཐམས་ཅད་དང་།
བྱང་ཆུབ་ཀྱི་ཕྱོགས་ཀྱི་ཆོས་རྣམས་དང་།
འཕགས་པའི་བདེན་པ་བཞི་དང་།
བསམ་གཏན་བཞི་དང་།
ཚད་མེད་པ་བཞི་དང་།
གཟུགས་མེད་པའི་སྙོམས་པར་འཇུག་པ་བཞི་དང་།
རྣམ་པར་ཐར་པ་བརྒྱད་དང་།
མཐར་གྱིས་གནས་པའི་སྙོམས་པར་འཇུག་པ་དགུ་དང་།
རྣམ་པར་ཐར་པའི་སྒོ་སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་རྣམས་དང་།
ཏིང་ངེ་འཛིན་རྣམས་དང་།
གཟུངས་ཀྱི་སྒོ་རྣམས་དང་།
དེ་བཞིན་གཤེགས་པའི་སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་་།[^2719K]སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་ལ་སྤྱོད་ཀྱང་དེ་ལ་མི་རྟོག་ཅིང་སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་སྒོམ་པའི་ཚེ།
ངོ་བོ་ཉིད་སྟོང་པ་ཉིད་ཀྱི་ཕྱིར་འདི་དག་ནི་སངས་རྒྱས་ཀྱི་ཆོས་མ་འདྲེས་པ་རྣམས་སོ།
།བདག་གིས་སངས་རྒྱས་ཀྱི་ཆོས་མ་འདྲེས་པ་རྣམས་བསྒོམ་པར་བྱའོ།
།འདིའི་དོན་དུ་སངས་རྒྱས་ཀྱི་ཆོས་མ་འདྲེས་པ་རྣམས་སྒོམ་[^2720K]མོ་ཞེས་གསུམ་པོ་དེ་དག་ལ་མི་རྟོག་པ་སྟེ།
སངས་རྒྱས་ཀྱི་ཆོས་མ་འདྲེས་པ་གང་གིས་བདག་ཀྱང་འཁོར་བ་ལས་སྒྲོལ་ཞིང་གཞན་ཡང་སྒྲོལ་བ་འདི་ནི་ལམ་གྱི་ཡན་ལག་དགེ་བའི་ཆོས་སོ།
།རབ་འབྱོར་དགེ་བའི་ཆོས་དེ་དག་ནི་བྱང་ཆུབ་སེམས་དཔའ་སེམས་དཔའ་ཆེན་པོའི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་ལམ་སྟེ།
ལམ་དེས་འདས་པ་དང་།
མ་འོངས་པ་དང་།[^2721K]ད་ལྟར་གྱི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་སེམས་ཅན་ཚད་མེད་པ་རྣམས་དེད་[^2722K]དེ་འཁོར་བའི་རྒྱ་མཚོ་ལས་རྒལ་[^2723K]བར་གྱུར་པ་དང་།
རྒལ་བ་[^2724K]དང་།
རྒལ་[^2725K]བར་འགྱུར་བ་སྟེ།
ལམ་དེ་ཡོངས་སུ་རྫོགས་པར་བྱས་ཤིང་བྱང་ཆུབ་སེམས་དཔའ་སེམས་དཔའ་ཆེན་པོ་རྣམ་པ་ཐམས་ཅད་མཁྱེན་པ་ཉིད་ཐོབ་པར་བྱེད་དོ།
།རྣམ་པ་ཐམས་ཅད་མཁྱེན་པ་ཉིད་ཐོབ་པར་བྱས་ནས་ཆོས་ཀྱི་འཁོར་ལོ་བསྐོར་རོ།
།ཆོས་ཀྱི་འཁོར་ལོ་བསྐོར་ཏེ་སེམས་ཅན་རྣམས་ཀྱི་དོན་བྱེད་དོ།
།དེ་ནས་ཚེ་དང་ལྡན་པ་རབ་འབྱོར་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ།
།བཅོམ་ལྡན་འདས་གལ་ཏེ་ཆོས་དེ་དག་ཐམས་ཅད་[^2726K]བྱང་ཆུབ་སེམས་དཔའ་སེམས་དཔའ་ཆེན་པོའི་ཆོས་ལགས་ན།
སངས་རྒྱས་ཀྱི་ཆོས་གང་ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་གང་འདི་སྐད་དུ་གལ་ཏེ་ཆོས་དེ་དག་ཐམས་ཅད་[^2727K]བྱང་ཆུབ་སེམས་དཔའི་ཆོས་ཡིན་ན།
སངས་རྒྱས་ཀྱི་ཆོས་གང་ཡིན་ཞེས་ཟེར་བ་ནི།
རབ་འབྱོར་སངས་རྒྱས་ཀྱི་ཆོས་ཀྱང་ཆོས་དེ་དག་ཉིད་རྣམ་པ་ཐམས་ཅད་དུ་མངོན་པར་རྫོགས་པར་འཚང་རྒྱ་བར་ཟད་དེ།
རྣམ་པ་ཐམས་ཅད་མཁྱེན་པ་ཉིད་ཐོབ་ནས་བག་ཆགས་ཀྱི་མཚམས་སྦྱོར་བ་ཐམས་ཅད་ཡོངས་སུ་སྤོང་ངོ་།
།དེ་ལ་བྱང་ཆུབ་སེམས་དཔའ་སེམས་དཔའ་ཆེན་པོ་ནི་མངོན་པར་རྫོགས་པར་འཚང་རྒྱ་བའོ།
།དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ནི་ཆོས་ཐམས་ཅད་སྐད་ཅིག་གཅིག་དང་ལྡན་པའི་ཤེས་རབ་ཀྱིས་མངོན་པར་རྫོགས་པར་སངས་རྒྱས་པས་དེ་བཞིན་གཤེགས་པ་ཞེས་བྱ་བའི་གྲངས་སུ་འགྲོ་སྟེ།
བྱང་ཆུབ་སེམས་དཔའ་སེམས་དཔའ་ཆེན་པོ་དང་།
དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ལ་ཁྱད་པར་དེ་ཡོད་དོ།
།རབ་འབྱོར་འདི་ལྟ་སྟེ་དཔེར་ན།
ཞུགས་པ་ཡང་གཞན་ལ།
འབྲས་བུ་ལ་གནས་པའང་གཞན་ཏེ།
དེ་གཉིས་ཀ་ཡང་འཕགས་པའི་གང་ཟག་མ་ཡིན་ཞེས་མི་བྱའོ།
།རབ་འབྱོར་དེ་བཞིན་དུ་བྱང་ཆུབ་སེམས་དཔའ་སེམས་དཔའ་ཆེན་པོ་ནི་བར་ཆད་མེད་པའི་ལམ་དུ་ཞུགས་པ་ཡིན།
དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ནི་ཆོས་ཐམས་ཅད་ལ་སྒྲིབ་པ་མེད་པའི་ཡེ་ཤེས་བརྙེས་པ་སྟེ།
རབ་འབྱོར་དེ་ནི་བྱང་ཆུབ་སེམས་དཔའ་སེམས་དཔའ་ཆེན་པོ་དང་།
དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀྱི་ཁྱད་པར་རོ་ཞེས་བྱ་བ་ནི་བྱང་ཆུབ་ཀྱི་ཡན་ལག་ལ་འགོད་པའི་ཕྲིན་ལས་[^2728K]ཡིན་ནོ།།
།།རབ་འབྱོར་གྱིས་གསོལ་པ།
བཅོམ་ལྡན་འདས་གལ་ཏེ་ཆོས་ཐམས་ཅད་རང་གི་མཚན་ཉིད་ཀྱིས་སྟོང་པ་ལགས་ན།
རང་གི་མཚན་ཉིད་ཀྱིས་སྟོང་པའི་ཆོས་དེ་དག་ལ་[^2729K]ནི་སེམས་ཅན་དམྱལ་བ་པའོ།
།འདི་ནི་བྱོལ་སོང་གི་སྐྱེ་གནས་པའོ།
།འདི་ནི་གཤིན་རྗེའི་འཇིག་རྟེན་པའོ།
།འདི་ནི་ལྷའོ།
།འདི་ནི་མིའོ།
།འདི་ནི་རིགས་ཀྱི་སའོ།
།འདི་ནི་བརྒྱད་པའོ།
།འདི་ནི་རྒྱུན་དུ་ཞུགས་པའོ།
།འདི་ནི་ལན་ཅིག་ཕྱིར་འོང་བའོ།
།འདི་ནི་ཕྱིར་མི་འོང་བའོ།
།འདི་ནི་དགྲ་བཅོམ་པའོ།
།འདི་ནི་རང་སངས་རྒྱས་སོ།
།འདི་ནི་བྱང་ཆུབ་སེམས་དཔའོ།
།འདི་ནི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སོ་ཞེས་བྱ་བར་ཁྱད་པར་དང་རྣམ་པར་དབྱེ་བ་[^2730K]ཇི་ལྟར་འགྱུར།
བཅོམ་ལྡན་འདས་ཇི་ལྟར་གང་ཟག་དེ་དག་དམིགས་སུ་མ་མཆིས་པ་དེ་བཞིན་དུ་ལས་ཀྱང་དམིགས་སུ་མ་མཆིས།
ལས་ཇི་ལྟར་དམིགས་སུ་མ་མཆིས་པ་དེ་བཞིན་དུ་ལས་ཀྱི་རྣམ་པར་སྨིན་པ་ཡང་དམིགས་སུ་མ་མཆིས་སོ།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་དེ་བཞིན་ནོ།
།དེ་དེ་བཞིན་ཏེ།
ཇི་སྐད་དུ་སྨྲས་པ་དེ་བཞིན་ཏེ།
ཆོས་ཐམས་ཅད་རང་གི་མཚན་ཉིད་ཀྱིས་སྟོང་པ་ལ་ལས་དང་ལས་ཀྱི་རྣམ་པར་སྨིན་པ་མི་དམིགས་སོ།
།རབ་འབྱོར་གང་གིས་རང་གི་[^2731K]མཚན་ཉིད་ཀྱིས་སྟོང་པའི་ཆོས་ཐམས་ཅད་དེ་ལྟར་མ་ཤེས་པ་དེ་དག་ནི་ངན་པར་སྤྱད་པའམ།
ལེགས་པར་སྤྱད་པའམ།
མི་གཡོ་བའི་ལས་མངོན་པར་འདུ་བྱེད་དེ།
དེ་དག་ངན་པར་སྤྱད་པའི་ལས་ཀྱིས་ངན་སོང་གསུམ་དུ་ལྟུང་ངོ་།
།ལེགས་པར་སྤྱད་པའི་ལས་ཀྱིས་[^2732K]ལྷ་དང་མིར་སྐྱེའོ།
།ཉམས་པ་མེད་པའི་ལས་ཀྱིས་གཟུགས་ཀྱི་ཁམས་སམ།
གཟུགས་མེད་པའི་ཁམས་སུ་སྐྱེའོ།
།དེ་ལ་བྱང་ཆུབ་སེམས་དཔའ་སེམས་དཔའ་ཆེན་པོ་ནི་སྦྱིན་པའི་ཕ་རོལ་ཏུ་ཕྱིན་པ་ལ་སྤྱད།
ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་།
བཟོད་པའི་ཕ་རོལ་ཏུ་ཕྱིན་པ་དང་།
བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་།
བསམ་གཏན་གྱི་ཕ་རོལ་ཏུ་ཕྱིན་པ་དང་།
ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱད།
ནང་སྟོང་པ་ཉིད་ལ་སྤྱད།
དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་བར་ལ་སྤྱད།
དྲན་པ་ཉེ་བར་གཞག་པ་རྣམས་ལ་སྤྱད།
ཡང་དག་པར་སྤོང་བ་རྣམས་ལ་སྤྱད།
རྫུ་འཕྲུལ་གྱི་རྐང་པ་རྣམས་དང་།
དབང་པོ་རྣམས་དང་།
སྟོབས་རྣམས་དང་།
བྱང་ཆུབ་ཀྱི་ཡན་ལག་རྣམས་དང་།
འཕགས་པའི་ལམ་ཡན་ལག་བརྒྱད་པ་ལ་སྤྱད།
འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་དང་།
མཐར་གྱིས་གནས་པའི་སྙོམས་པར་འཇུག་པ་དང་།
རྣམ་པར་ཐར་པའི་སྒོ་སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་རྣམས་ལ་སྤྱད།
དེ་བཞིན་གཤེགས་པའི་སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་[^2733K]།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་ལ་སྤྱད་དེ།
ཉམས་པ་མེད་པའི་སྤྱོད་པས་བྱང་ཆུབ་ཀྱི་ལམ་བསྐྱེད་ནས།
རྡོ་རྗེ་ལྟ་བུའི་ཏིང་ངེ་འཛིན་བྱང་ཆུབ་ཀྱི་ཡན་ལག་གི་འཁོར་དང་ལྡན་པ་ལ་མཉམ་པར་གཞག་ཅིང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་སྟེ།
མངོན་པར་རྫོགས་པར་སངས་རྒྱས་ནས།
སེམས་ཅན་རྣམས་ཀྱི་དོན་བྱེད་དེ།
དོན་བྱས་ནས་ཅི་ནས་ཀྱང་ཕྱིས་ཆུད་ཟོས་[^2734K]ཤིང་རྒྱུད་ལྔའི་འཁོར་བར་མི་ལྟུང་བ་དེ་ལྟར་དོན་བྱེད་དོ།
།གསོལ་པ།
བཅོམ་ལྡན་འདས་ཅི་ལགས།
བཅོམ་ལྡན་འདས་ཀྱིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་ནས་རྒྱུད་ལྔའི་འཁོར་བར་[^2735K]གཟིགས་སམ།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་མ་ཡིན་ནོ།
།གསོལ་པ།
བཅོམ་ལྡན་འདས་ཅི་ལགས།
དེ་བཞིན་གཤེགས་པས་ཆོས་ནག་པོའམ།
དཀར་པོའམ།
གནག་པའམ།
དཀར་བའམ།
མི་གནག་མི་དཀར་བར་དམིགས་ལགས་སམ།
བཅོམ་ལྡན་འདས་ཀྱིས་བཀའ་སྩལ་པ།
མ་ཡིན་ནོ།
།གསོལ་པ།
བཅོམ་ལྡན་འདས་དེ་སྟེ་མ་དམིགས་ན།
སེམས་ཅན་དམྱལ་བའམ།
བྱོལ་སོང་གི་སྐྱེ་གནས་སམ།
གཤིན་རྗེའི་འཇིག་རྟེན་དུ་ཇི་ལྟར་གདགས་པར་མཛད།
ལྷ་དང་མིར་ཇི་ལྟར་གདགས་པར་མཛད།
རྒྱུན་དུ་ཞུགས་པ་དང་།
ལན་ཅིག་ཕྱིར་འོང་བ་དང་།
ཕྱིར་མི་འོང་བ་དང་།
དགྲ་བཅོམ་པ་དང་།
རང་སངས་རྒྱས་སུ་ཇི་ལྟར་གདགས་པར་མཛད།
བྱང་ཆུབ་སེམས་དཔའ་དང་།
དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་[^2736K]སངས་རྒྱས་སུ་ཇི་ལྟར་གདགས་པར་མཛད།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་ཅི་སེམས་ཅན་འདི་དག་ཆོས་རྣམས་རང་གི་མཚན་ཉིད་ཀྱིས་སྟོང་པར་ཤེས་སམ།
གསོལ་པ་མ་ལགས་སོ།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་གལ་ཏེ་སེམས་ཅན་དེ་དག་འདི་ལྟར་ཆོས་རྣམས་རང་གི་མཚན་ཉིད་ཀྱིས་སྟོང་ངོ་ཞེས་བྱ་བར་ཤེས་ན་ནི་བྱང་ཆུབ་སེམས་དཔའ་སེམས་དཔའ་ཆེན་པོ་ཡང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མི་འཇུག་སྟེ།
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མ་ཞུགས་ན་སེམས་ཅན་རྣམས་ཀྱང་ངན་སོང་གསུམ་དང་།
འཁོར་བའི་རྒྱུད་རྣམས་ལས་མི་འགྲོལ་ཏེ།
རབ་འབྱོར་སེམས་ཅན་དེ་དག་ཆོས་རྣམས་རང་གི་མཚན་ཉིད་ཀྱིས་སྟོང་པར་མི་ཤེས་ལ་མི་ཤེས་པས་རྒྱུད་ལྔའི་འཁོར་བ་ལས་ཡོངས་སུ་མི་འགྲོལ་བས།
དེའི་ཕྱིར་བྱང་ཆུབ་སེམས་དཔའ་སེམས་དཔའ་ཆེན་པོ་ཡང་སངས་རྒྱས་བཅོམ་ལྡན་འདས་དེ་དག་ལས་ཆོས་ཐམས་ཅད་རང་གི་མཚན་ཉིད་ཀྱིས་སྟོང་པར་མཐོང་ནས།
སེམས་ཅན་རྣམས་ཀྱི་དོན་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་འཇུག་སྟེ།
ཆོས་འདི་དག་ནི་ཇི་ལྟར་བྱིས་པ་སོ་སོའི་སྐྱེ་བོ་རྣམས་ཀྱིས་མངོན་པར་ཆགས་པར་བྱ་བ་དེ་ལྟ་བུ་ཡོད་པ་མ་ཡིན་ན།
དེ་དག་ནི་མེད་ཅིང་ཡང་དག་པ་མ་ཡིན་པའི་ཆོས་རྣམས་ལ་ཡོད་པར་བརྟགས་ཤིང་སེམས་ཅན་མེད་པ་ལ་སེམས་ཅན་དུ་འདུ་ཤེས།
གཟུགས་མེད་པ་ལ་གཟུགས་སུ་འདུ་ཤེས་པ་དང་།
ཚོར་བ་དང་།
འདུ་ཤེས་དང་།
འདུ་བྱེད་དང་།
རྣམ་པར་ཤེས་པ་མེད་པ་ལ་རྣམ་པར་ཤེས་པར་འདུ་ཤེས།
སྐྱེ་མཆེད་རྣམས་མེད་པ་ལ་སྐྱེ་མཆེད་དུ་འདུ་ཤེས།
ཁམས་རྣམས་མེད་པ་ལ་ཁམས་སུ་འདུ་ཤེས།
རྟེན་ཅིང་འབྲེལ་པར་འབྱུང་བ་རྣམས་[^2737K]མེད་པ་ལ་རྟེན་ཅིང་འབྲེལ་པར་འབྱུང་བར་[^2738K]འདུ་ཤེས།
འཇིག་རྟེན་པའི་ཆོས་མེད་པ་[^2739K]ལ་འཇིག་རྟེན་པའི་ཆོས་སུ་འདུ་ཤེས།
འཇིག་རྟེན་ལས་འདས་པའི་ཆོས་མེད་པ་[^2740K]ལ་འཇིག་རྟེན་ལས་འདས་པའི་ཆོས་སུ་འདུ་ཤེས།
ཟག་པ་དང་བཅས་པའི་ཆོས་མེད་པ་[^2741K]ལ་ཟག་པ་དང་བཅས་པའི་ཆོས་སུ་འདུ་ཤེས།
ཟག་པ་མེད་པའི་ཆོས་མེད་པ་[^2742K]ལ་ཟག་པ་མེད་པའི་ཆོས་སུ་འདུ་ཤེས།
འདུས་བྱས་[^2743K]ཀྱི་ཆོས་མེད་པ་ལ་མེད་པ་ལ་འདུས་བྱས་[^2744K]ཀྱི་ཆོས་སུ་འདུ་ཤེས།
འདུས་མ་བྱས་ཀྱི་ཆོས་མེད་པ་[^2745K]ལ་འདུས་མ་བྱས་ཀྱི་ཆོས་སུ་འདུ་ཤེས་ནས་ཡོད་པ་མ་ཡིན་པའི་[^2746K]ཕྱིན་ཅི་ལོག་གིས་ཕྱིན་ཅི་ལོག་ཏུ་གྱུར་པའི་སེམས་དང་ལྡན་པ་རྣམས།
ལུས་དང་ངག་དང་ཡིད་ཀྱི་ལས་མངོན་པར་འདུ་བྱེད་པ་དེ་དག་རྒྱུད་ལྔའི་འཁོར་བ་ལས་ཡོངས་སུ་མི་འགྲོལ་བའི་ཕྱིར།
བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་[^2747K]དགེ་བའི་ཆོས་ཐམས་ཅད་འདུས་པར་བྱས་ཏེ།
བྱང་ཆུབ་སེམས་དཔའི་སྤྱད་པ་སྤྱོད་ཅིང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱའོ།
།མངོན་པར་རྫོགས་པར་སངས་རྒྱས་ནས་རྒྱུད་ལྔའི་འཁོར་བ་ལས་སེམས་ཅན་རྣམས་ཡོངས་སུ་འགྲེལ་ཏོ་ཞེས་བྱ་བ་ནི་ལས་དང་འབྲས་བུར་འབྲེལ་པ་[^2748K]ཆུད་མི་ཟ་བ་ལ་དགོད་པའི་ཕྲིན་ལས་ཡིན་ནོ།།
།།རབ་འབྱོར་གྱིས་གསོལ་པ།
གལ་ཏེ་ཆོས་ཐམས་ཅད་རང་གི་མཚན་ཉིད་ཀྱིས་སྟོང་པ་ལགས་ན།
ཇི་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་སྟེ།
རྒྱུད་ལྔའི་འཁོར་བ་ལས་སེམས་ཅན་རྣམས་ཡོངས་སུ་འགྲེལ་པ་ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་ཏེ།
སྡུག་བསྔལ་བ་དང་།
སྡུག་བསྔལ་ཀུན་འབྱུང་བ་དང་།
སྡུག་བསྔལ་འགོག་པ་དང་།
སྡུག་བསྔལ་འགོག་པར་འགྲོ་བའི་ལམ་སེམས་ཅན་རྣམས་ལ་སྟོན་ཏོ།
།འཆད་དོ།
།འཇོག་གོ།
།འགོད་དོ།
།འགྲེལ་ཏོ།
།རྣམ་པར་འབྱེད་དོ།
།གསལ་བར་བྱེད་དོ།
།ཡང་དག་པར་བརྗོད་[^2749K]དོ།
།འཕགས་པའི་བདེན་པ་བཞི་པོ་འདིར་དགེ་བའི་ཆོས་བྱང་ཆུབ་ཀྱི་ཕྱོགས་གང་ཅི་སྙེད་པ་གང་གིས་[^2750K]དཀོན་མཆོག་གསུམ་རྣམ་པར་དགོད་པ་དེ་དག་ཐམས་ཅད་ཡོངས་སུ་འདུས་ཏེ།
སངས་རྒྱས་དཀོན་མཆོག་དང་།
ཆོས་དཀོན་མཆོག་དང་།
དགེ་འདུན་དཀོན་མཆོག་གསུམ་འཇིག་རྟེན་དུ་བྱུང་བས་སེམས་ཅན་རྣམས་ལམ་རྒྱུད་ལྔའི་འཁོར་བ་ལས་ཡོངས་སུ་འགྲེལ་ཏོ།
།རབ་འབྱོར་གྱིས་གསོལ་པ།
བཅོམ་ལྡན་འདས་སྡུག་བསྔལ་འཚལ་བས་ཡོངས་སུ་མྱ་ངན་ལས་འདའ་བར་འགྱུར་རམ།
འོན་ཏེ་སྡུག་བསྔལ་གྱིས་ཡོངས་སུ་མྱ་ངན་ལས་འདའ་བར་འགྱུར།
ཀུན་འབྱུང་བ་འཚལ་བས་ཡོངས་སུ་མྱ་ངན་ལས་འདའ་བར་འགྱུར་རམ།
འོན་ཏེ་ཀུན་འབྱུང་བས་མྱ་ངན་ལས་འདའ་བར་འགྱུར།
སྡུག་བསྔལ་འགོག་པ་འཚལ་བས་ཡོངས་སུ་མྱ་ངན་ལས་འདའ་བར་འགྱུར་རམ།
འོན་ཏེ་སྡུག་བསྔལ་འགོག་པས་ཡོངས་སུ་མྱ་ངན་ལས་འདའ་བར་འགྱུར།
ལམ་འཚལ་བས་[^2751K]ཡོངས་སུ་མྱ་ངན་ལས་འདའ་བར་འགྱུར་རམ།
འོན་ཏེ་ལམ་གྱིས་ཡོངས་སུ་མྱ་ངན་ལས་འདའ་བར་འགྱུར།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་སྡུག་བསྔལ་ཤེས་པས་ཡོངས་སུ་མྱ་ངན་ལས་མི་འདའ་སྟེ།
སྡུག་བསྔལ་གྱིས་ཀྱང་མ་ཡིན་ནོ།
།ཀུན་འབྱུང་བ་ཤེས་པས་ཡོངས་སུ་མྱ་ངན་ལས་མི་འདའ་སྟེ།
ཀུན་འབྱུང་བས་ཀྱང་མ་ཡིན་ནོ།
།སྡུག་བསྔལ་འགོག་པ་ཤེས་པས་ཡོངས་སུ་མྱ་ངན་ལས་མི་འདའ་སྟེ།
སྡུག་བསྔལ་འགོག་པས་ཀྱང་མ་ཡིན་ནོ།
།ལམ་ཤེས་པས་ཡོངས་སུ་མྱ་ངན་ལས་མི་འདའ་སྟེ།
ལམ་གྱིས་ཀྱང་མ་ཡིན་ནོ།
།རབ་འབྱོར་འཕགས་པའི་བདེན་པ་བཞི་པོ་དེ་དག་མཉམ་པ་ཉིད་གང་ཡིན་པ་དེ་ནི་མྱ་ངན་ལས་འདའ་བར་[^2752K]ངས་གསུངས་ཏེ།
སྡུག་བསྔལ་ཤེས་པས་ཡོངས་སུ་མྱ་ངན་ལས་འདའ་བ་མ་ཡིན།
སྡུག་བསྔལ་གྱིས་ཀྱང་མ་ཡིན་ནོ།
།ཀུན་འབྱུང་བ་ཤེས་པས་ཡོངས་སུ་མྱ་ངན་ལས་འདའ་བ་མ་ཡིན།
ཀུན་འབྱུང་བས་ཀྱང་མ་ཡིན་ནོ།
།སྡུག་བསྔལ་འགོག་པ་ཤེས་པས་ཡོངས་སུ་མྱ་ངན་ལས་[^2753K]འདའ་བ་མ་ཡིན།
སྡུག་བསྔལ་འགོག་པས་ཀྱང་མ་ཡིན་ནོ།
།ལམ་ཤེས་པས་ཡོངས་སུ་མྱ་ངན་ལས་འདའ་བ་མ་ཡིན།
ལམ་གྱིས་ཀྱང་མ་ཡིན་ནོ།
།གསོལ་པ།
བཅོམ་ལྡན་འདས་གང་ལ་སྡུག་བསྔལ་བ་ཡང་མ་མཆིས།
སྡུག་བསྔལ་འཚལ་བ་ཡང་མ་མཆིས།
ཀུན་འབྱུང་བ་ཡང་མ་མཆིས།
ཀུན་འབྱུང་བ་འཚལ་བ་ཡང་མ་མཆིས།
འགོག་པ་ཡང་མ་མཆིས།
འགོག་པ་འཚལ་བ་ཡང་མ་མཆིས།
ལམ་ཡང་མ་མཆིས།
ལམ་འཚལ་བ་ཡང་མ་མཆིས་པའི་འཕགས་པའི་བདེན་པ་བཞི་[^2754K]མཉམ་པ་ཉིད་ཅེས་བགྱི་བ་དེ་[^2755K]གང་ལགས།
བཅོམ་ལྡན་འདས་ཀྱིས་བཀའ་སྩལ་པ།
དེ་ནི་འཕགས་པའི་བདེན་པ་བཞི་པོ་དེ་དག་གི་དེ་བཞིན་ཉིད་དང་།
མ་ནོར་བ་དེ་བཞིན་ཉིད་དང་།
གཞན་མ་ཡིན་པ་དེ་བཞིན་ཉིད་དང་།
ཆོས་ཉིད་དང་།
ཆོས་ཀྱི་དབྱིངས་དང་།
ཆོས་ཀྱི་གནས་ཉིད་དང་།
ཆོས་སྐྱོན་མེད་པ་ཉིད་དང་།
ཡང་དག་པའི་མཐའ་དེ་བཞིན་གཤེགས་པ་རྣམས་བྱུང་ཡང་རུང་།
དེ་བཞིན་གཤེགས་པ་རྣམས་མ་བྱུང་ཡང་རུང་སྟེ།
དེ་བཞིན་དུ་གནས་པའི་དབྱིངས་དང་།
ཆོས་ཀྱི་དབྱིངས་མི་འཕེལ་མི་འགྲིབ་པར་འདུག་པ་སྟེ།
དེའི་ཕྱིར་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
བདེན་པ་ཁོང་དུ་ཆུད་པ་ཇི་ལྟ་བ་བཞིན་དུ་བདེན་པ་ཁོང་དུ་ཆུད་པར་བྱ་བའི་དོན་དུ་སྤྱོད་དོ།
།རབ་འབྱོར་གྱིས་གསོལ་པ།
བཅོམ་ལྡན་འདས་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་ཇི་ལྟར་སྤྱོད་ན་བདེན་པ་རྟོགས་པའི་དོན་དུ་སྤྱོད་པ་ལགས།
ཇི་ལྟར་སྤྱོད་ན་བདེན་པ་རྟོགས་ཤིང་འཚལ་ཏེ་ཁོང་དུ་ཆུད་ནས་ཉན་ཐོས་ཀྱི་སའམ།
རང་སངས་རྒྱས་ཀྱི་སར་མི་ལྟུང་ཞིང་བྱང་ཆུབ་སེམས་དཔའི་སྐྱོན་མ་མཆིས་པར་འཇུག་པ་ལགས།
བཅོམ་ལྡན་[ལྡན་]འདས་ཀྱིས་བཀའ་སྩལ་པ།
རབ་འབྱོར་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
ཆོས་དེ་དག་ཅི་ནས་ཀྱང་ཆོས་གང་ཡང་དམིགས་སུ་མེད་པ་དེ་ལྟར་མཐོང་སྟེ།
ཆོས་ཐམས་ཅད་མ་དམིགས་པས་བདེན་པར་རྟོགས་པའམ[^2756K]།
བདེན་པར་མ་རྟོགས་པའི་[^2757K]ཆོས་ཐམས་ཅད་སྟོང་པར་མཐོང་སྟེ།
དེས་དེ་ལྟར་མཐོང་བས་སྐྱོན་མེད་པར་ཆུད་པའི་བྱང་ཆུབ་སེམས་དཔའ་སེམས་དཔའ་ཆེན་པོ་རིགས་ཀྱི་ས་ལ་གནས་པར་འགྱུར་ཏེ།
རིགས་ཀྱི་ས་ལ་གནས་པ་དེ་སྤྱི་བོར་ལྟུང་བ་གང་གིས་ཉན་ཐོས་ཀྱི་སའམ།
རང་སངས་རྒྱས་ཀྱི་སར་ལྟུང་བར་འགྱུར་བ་སྤྱི་བོར་ལྟུང་བར་མི་འགྱུར་རོ།
།བྱང་ཆུབ་སེམས་དཔའ་དེ་རིགས་ཀྱི་ས་དེ་ལ་གནས་ཤིང་བསམ་གཏན་བཞི་སྒྲུབ་བོ།
།ཚད་མེད་པ་བཞི་དང་།
གཟུགས་མེད་པའི་སྙོམས་པར་འཇུག་པ་བཞི་སྒྲུབ་བོ།
།དེ་ལྷག་མཐོང་གི་ས་དེ་ལ་གནས་ཤིང་ཆོས་ཐམས་ཅད་རབ་ཏུ་ཤེས་པར་བྱེད་དོ།
།འཕགས་པའི་བདེན་པ་བཞི་ཁོང་དུ་ཆུད་པར་བྱེད་དོ།
།དེ་སྡུག་བསྔལ་ཡོངས་སུ་ཤེས་ཀྱང་སྡུག་བསྔལ་ལ་དམིགས་པའི་[^2758K]སེམས་མི་བསྐྱེད་དོ།
།ཀུན་འབྱུང་བ་རབ་ཏུ་སྤངས་ཀྱང་ཀུན་འབྱུང་བ་ལ་དམིགས་པའི་སེམས་མི་བསྐྱེད་དོ།
།འགོག་པ་མངོན་དུ་བྱེད་ཀྱང་འགོག་པ་ལ་དམིགས་པའི་སེམས་མི་བསྐྱེད་དོ།
།ལམ་བསྒོམ་[^2759K]ཡང་ལམ་ལ་དམིགས་པའི་སེམས་མི་བསྐྱེད་དེ[^2760K]།
གཞན་དུ་ན་[^2761K]བྱང་ཆུབ་ལ་གཞོལ་བའི་སེམས་ཀྱིས་ཆོས་ཐམས་ཅད་ཡང་དག་པ་ཇི་ལྟ་བ་བཞིན་དུ་མཐོང་བར་བྱེད་དོ།
།གསོལ་པ།
བཅོམ་ལྡན་འདས་ཆོས་ཐམས་ཅད་ཀྱི་ཡང་དག་པ་ཇི་ལྟ་བ་བཞིན་དུ་ཞེས་བགྱི་བ་གང་ལགས།
བཅོམ་ལྡན་འདས་ཀྱིས་བཀའ་སྩལ་པ།
སྟོང་པ་ཉིད་དོ།
།གསོལ་པ།
སྟོང་པ་ཉིད་[^2762K]གང་ལགས།
བཅོམ་ལྡན་འདས་ཀྱིས་བཀའ་སྩལ་པ།
རང་གི་མཚན་ཉིད་སྟོང་པ་ཉིད་དེ།
རྣམ་པ་དེ་ལྟ་བུའི་ལྷག་མཐོང་གིས་ཆོས་ཐམས་ཅད་སྟོང་པའོ་ཞེས་བྱ་བར་བལྟ་[^2763K]སྟེ།
ངོ་བོ་ཉིད་གང་ལ་གནས་ཤིང་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བ་དེ་ལྟ་བུའི་ངོ་བོ་ཉིད་ཆོས་གང་ལ་ཡང་ངོ་བོ་ཉིད་ཡོད་པར་མི་མཐོང་ངོ་།
།དངོས་པོ་མེད་པ་ནི་བྱང་ཆུབ་སྟེ།
དེ་ནི་སངས་རྒྱས་ཀྱིས་མ་མཛད།
རང་སངས་རྒྱས་ཀྱིས་མ་བྱས།
དགྲ་བཅོམ་པ་དང་།
ཕྱིར་མི་འོང་བ་དང་།
ལན་ཅིག་ཕྱིར་འོང་བ་དང་།
རྒྱུན་དུ་ཞུགས་པས་མ་བྱས།
དེ་དག་ལ་ཞུགས་པས་ཀྱང་མ་བྱས།
གང་བྱང་ཆུབ་འདི་ལ་སྤྱོད་པའི་བྱང་ཆུབ་སེམས་དཔའ་སེམས་དཔའ་ཆེན་པོ་དེ་དག་གིས་ཀྱང་མ་བྱས་ཏེ།
གཞན་དུ་ན་ཡང་དག་པ་ཇི་ལྟ་བ་དེ་སེམས་ཅན་རྣམས་ཀྱིས་མ་ཤེས་མི་[^2764K]མཐོང་བས་དེའི་ཕྱིར་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་ཅིང་ཐབས་མཁས་པས་སེམས་ཅན་རྣམས་ལ་ཆོས་སྟོན་ཏོ་ཞེས་བྱ་བ་ནིབདེན་པ་མཐོང་བ་ལ་དགོད་པའི་ཕྲིན་ལས་ཡིན་ནོ།།
།།དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་བྱམས་པས་བཅོམ་ལྡན་འདས་ལ་འདི་སྐད་ཅེས་གསོལ་ཏོ།
།བཅོམ་ལྡན་འདས་གལ་ཏེ་ཆོས་ཐམས་ཅད་དངོས་པོ་མ་མཆིས་པའི་ངོ་བོ་ཉིད་ལགས་ན།
བཅོམ་ལྡན་འདས་དེའི་ཚེ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་བྱང་ཆུབ་སེམས་དཔའ་སེམས་དཔའ་ཆེན་པོ་བྱང་ཆུབ་སེམས་དཔའི་བསླབ་པ་ལ་སློབ་པར་འཚལ་བས་གཟུགས་ལ་ཇི་ལྟར་བསླབ་པར་[^2765K]བགྱི།
ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་ལ་ཇི་ལྟར་བསླབ་པར་[^2766K]བགྱི།
མིག་གི་སྐྱེ་མཆེད་དང་།
རྣ་བའི་སྐྱེ་མཆེད་དང་།
སྣའི་སྐྱེ་མཆེད་དང་།
ལྕེའི་སྐྱེ་མཆེད་དང་།
ལུས་ཀྱི་སྐྱེ་མཆེད་དང་།
ཡིད་ཀྱི་སྐྱེ་མཆེད་ལ་ཇི་ལྟར་བསླབ་པར་བགྱི།
གཟུགས་ཀྱི་སྐྱེ་མཆེད་དང་།
སྒྲའི་སྐྱེ་མཆེད་དང་།
དྲིའི་སྐྱེ་མཆེད་དང་།
རོའི་སྐྱེ་མཆེད་དང་།
རེག་བྱའི་སྐྱེ་མཆེད་དང་།
ཆོས་ཀྱི་སྐྱེ་མཆེད་ལ་ཇི་ལྟར་བསླབ་པར་བགྱི།
མིག་གི་ཁམས་དང་།
གཟུགས་ཀྱི་ཁམས་དང་།
མིག་གི་རྣམ་པར་ཤེས་པའི་ཁམས་དང་།
རྣ་བའི་ཁམས་དང་།
སྒྲའི་ཁམས་དང་།
རྣ་བའི་རྣམ་པར་ཤེས་པའི་ཁམས་དང་།
སྣའི་ཁམས་དང་།
དྲིའི་ཁམས་དང་།
སྣའི་རྣམ་པར་ཤེས་པའི་ཁམས་དང་།
ལྕེའི་ཁམས་དང་།
རོའི་ཁམས་དང་།
ལྕེའི་རྣམ་པར་ཤེས་པའི་ཁམས་དང་།
ལུས་ཀྱི་ཁམས་དང་།
རེག་བྱའི་ཁམས་དང་།
ལུས་ཀྱི་རྣམ་པར་ཤེས་པའི་ཁམས་དང་།
ཡིད་ཀྱི་ཁམས་དང་།
ཆོས་ཀྱི་ཁམས་དང་།
ཡིད་ཀྱི་རྣམ་པར་ཤེས་པའི་ཁམས་ལ་ཇི་ལྟར་བསླབ་པར་བགྱི།
མིག་གི་འདུས་ཏེ་རེག་པའི་སྐྱེ་མཆེད་དང་།
རྣ་བ་དང་།
སྣ་དང་།
ལྕ་(ལྕེ་)དང་།
ལུས་དང་།
ཡིད་ཀྱི་འདུས་ཏེ་རེག་པའི་སྐྱེ་མཆེད་ལ་ཇི་ལྟར་བསླབ་པར་བགྱི།
མ་རིག་པ་དང་།
འདུ་བྱེད་དང་།
རྣམ་པར་ཤེས་པ་དང་།
མིང་དང་།
གཟུགས་དང་།
སྐྱེ་མཆེད་དྲུག་དང་།
རེག་པ་དང་།
ཚོར་བ་དང་།
སྲེད་པ་དང་།
ལེན་པ་དང་།
སྲིད་པ་དང་།
སྐྱེ་བ་དང་།
རྒ་ཤི་ལ་ཇི་ལྟར་བསླབ་པར་བགྱི།
སྡུག་བསྔལ་གྱི་བདེན་པ་དང་།
ཀུན་འབྱུང་གི་བདེན་པ་དང་།
འགོག་པའི་བདེན་པ་དང་།
ལམ་གྱི་བདེན་པ་ལ་ཇི་ལྟར་བསླབ་པར་བགྱི།
གཟུགས་ཅན་གྱི་ཆོས་རྣམས་དང་།
གཟུགས་ཅན་མ་ལགས་པ་དང་།
བསྟན་དུ་མཆིས་པ་རྣམས་དང་།
བསྟན་དུ་མ་མཆིས་པ་རྣམས་དང་།
ཐོགས་པ་དང་བཅས་པ་རྣམས་དང་།
ཐོགས་པ་མ་མཆིས་པ་རྣམས་དང་།
འདུས་བགྱིས་པ་རྣམས་དང་།
འདུས་མ་བགྱིས་པ་རྣམས་དང་།
ཟག་པ་དང་བཅས་པ་རྣམས་དང་།
ཟག་པ་མ་མཆིས་པ་རྣམས་དང་།
ཁ་ན་མ་ཐོ་བ་དང་བཅས་པ་རྣམས་དང་།
ཁ་ན་མ་ཐོ་བ་མ་མཆིས་པ་རྣམས་དང་།
དམན་པ་རྣམས་དང་།
གྱ་ནོམ་པ་རྣམས་དང་།
ནང་གི་བདག་ཉིད་རྣམས་དང་།
ཕྱིའི་བདག་ཉིད་རྣམས་དང་།
མཐོང་བ་དང་།
ཐོས་པ་དང་།
རྣམ་པར་ཤེས་པ་རྣམས་དང་།
འདས་པ་དང་།
མ་འོངས་པ་དང་།
ད་ལྟར་བྱུང་བ་རྣམས་དང་།
དགེ་བ་དང་།
མི་དག་(དགེ་)བ་དང་།
ལུང་དུ་མ་བསྟན་པ་རྣམས་དང་།
འདོད་པ་དང་རབ་ཏུ་ལྡན་པ་རྣམས་དང་།
གཟུགས་དང་རབ་ཏུ་ལྡན་པ་རྣམས་དང་།
གཟུགས་མེད་པ་དང་རབ་ཏུ་ལྡན་པ་རྣམས་དང་།
སློབ་པ་རྣམས་དང་།
མི་སློབ་པ་རྣམས་དང་།
སློབ་པ་ཡང་མ་ལགས།
མི་སློབ་པ་ཡང་མ་ལགས་པ་རྣམས་ལ་ཇི་ལྟར་བསླབ་པར་བགྱི།
འདོད་ཆགས་དང་།
ཁོང་ཁྲོ་དང་།
ང་རྒྱལ་དང་།
མ་རིག་པ་དང་།
ལྟ་བ་དང་།
ཐེ་ཚོམ་ལ་ཇི་ལྟར་བསླབ་པར་བགྱི།
སེར་སྣ་དང་།
སྦྱིན་པ་དང་།
འཆལ་པའི་ཚུལ་ཁྲིམས་དང་།
ཚུལ་ཁྲིམས་དང་།
གནོད་སེམས་དང་།
བཟོད་པ་དང་།
ལེ་ལོ་དང་།
བརྩོན་འགྲུས་དང་།
རྣམ་པར་གཡེང་བ་དང་།
བསམ་གཏན་དང་།
འཆལ་པའི་ཤེས་རབ་དང་།
ཤེས་རབ་ལ་ཇི་ལྟར་བསླབ་པར་བགྱི།
རྣམ་པར་རྟོག་པ་དང་།
སྟོང་པ་ཉིད་དང་།
མཚན་མ་དང་།
མཚན་མ་མ་མཆིས་པ་དང་།
ལོག་པའི་སྨོན་ལམ་དང་།
སྨོན་པ་མ་མཆིས་པ་དང་།
སྡུག་པ་དང་མི་སྡུག་པའི་ཆོས་རྣམས་ལ་ཇི་ལྟར་བསླབ་པར་བགྱི།
ཉོན་མོངས་པ་རྣམས་དང་།
ཉོན་མོངས་པ་སྤངས་པ་དང་།
ཀུན་ནས་ཉོན་མོངས་པ་དང་།
རྣམ་པར་བྱང་བ་དང་།
འཁོར་བ་དང་མྱ་ངན་ལས་འདས་པ་དང་།
སངས་རྒྱས་ཀྱི་ཆོས་རྣམས་ལ་ཇི་ལྟར་བསླབ་པར་བགྱི།
དེ་སྐད་ཅེས་གསོལ་པ་དང་།
བཅོམ་ལྡན་འདས་ཀྱིས་བྱང་ཆུབ་སེམས་དཔའ་སེམས་དཔའ་ཆེན་པོ་བྱམས་པ་ལ་[^2767K]འདི་སྐད་ཅེས་བཀའ་སྩལ་ཏོ།
།བྱམས་པ་[^2768K]བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པ་བྱང་ཆུབ་སེམས་དཔའི་བསླབ་པ་ལ་སློབ་པར་འདོད་པས་གཟུགས་མིང་ཙམ་མོ་ཞེས་བྱ་བར་བསླབ་པར་བྱའོ།
།ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་མིང་ཙམ་མོ་ཞེས་བྱ་བ་ནས་སངས་རྒྱས་ཀྱི་ཆོས་མ་འདྲེས་པ་རྣམས་ཀྱི་བར་དུ་མིང་ཙམ་མོ་ཞེས་བྱ་བར་བསླབ་པར་བྱའོ།
།དེ་ནས་བཅོམ་ལྡན་འདས་ལ་བྱང་ཆུབ་སེམས་དཔའ་སེམས་དཔའ་ཆེན་པོ་[^2769K]བྱམས་པས་འདི་སྐད་ཅེས་གསོལ་ཏོ།
།བཅོམ་ལྡན་འདས་གང་གི་ཚེ་འདི་ནི་གཟུགས་སོ་འདི་ནི་མིང་ངོ་ཞེས་དངོས་པོ་དང་བཅས་པར་དམིགས།
གང་གི་ཚེ་འདི་ནི་ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་[^2770K]འདི་ནི་མིང་ངོ་ཞེས་དངོས་པོ་དང་བཅས་པར་དམིགས།
གང་གི་ཚེ་འདི་ནི་སངས་རྒྱས་ཀྱི་ཆོས་རྣམས་ཀྱི་བར་རོ།
།འདི་ནི་མིང་ངོ་ཞེས་འདུ་བྱེད་ཀྱི་མཚན་མ་ཉེ་བར་བཟུང་སྟེ་དངོས་པོ་དང་བཅས་པར་དམིགས་པ་དེའི་ཚེ་ཇི་ལྟར་བྱང་ཆུབ་སེམས་དཔས་གཟུགས་མིང་ཙམ་མོ་ཞེས་བགྱི་བར་[^2771K]བསླབ་པར་བགྱི།
ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་མིང་ཙམ་ཞེས་བགྱི་བ་དང་།
སངས་རྒྱས་ཀྱི་ཆོས་རྣམས་ཀྱི་བར་དུ་མིང་ཙམ་ཞེས་བགྱི་བར་བསླབ་པར་བགྱི།
གལ་ཏེ་དངོས་པོ་མ་མཆིས་པ་[^2772K]ལགས་ན་དེའི་མིང་དེ་ཡང་མིང་ཙམ་ཁོ་ན་ཞེས་བགྱི་བར་མི་རུང་ལགས་ཏེ།
གཟུགས་ཞེས་བགྱི་བ་གང་ལགས་པ་དེ་ནི་མིང་ཙམ་ཁོ་ན་ཞེས་བགྱི་བར་མི་རུང་ལགས་སོ།
།ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་ཞེས་བགྱི་བ་དང་།
སངས་རྒྱས་ཀྱི་ཆོས་རྣམས་ཞེས་བགྱི་བ་གང་ལགས་པ་འདི་ཡང་མིང་ཙམ་ཁོ་ན་ཞེས་བགྱི་བར་མི་རུང་ལགས་སོ།
།དེ་སྐད་ཅེས་གསོལ་པ་དང་།
བཅོམ་ལྡན་འདས་ཀྱིས་བྱང་ཆུབ་སེམས་དཔའ་སེམས་དཔའ་ཆེན་པོ་[^2773K]བྱམས་པ་ལ་བཀའ་སྩལ་པ།
གཟུགས་ཞེས་བགྱི་བ་གང་ཡིན་པ་འདི་ནི་འདུ་བྱེད་ཀྱི་མཚན་མའི་དངོས་པོ་དེ་དང་དེར་གློ་བུར་དུ་མིང་དུ་བཏགས་པའོ།
།ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་ཞེས་བྱ་བ་གང་ཡིན་པ་དེ་[^2774K]ནི་གློ་བུར་དུ་མིང་དུ་བཏགས་པའོ།
།སངས་རྒྱས་ཀྱི་ཆོས་ཞེས་བྱ་བའི་བར་གང་ཡིན་པ་འདི་ཡང་གློ་བུར་དུ་མིང་དུ་བཏགས་པའོ།
།བྱམས་པ་གང་ལས་འདུ་བྱེད་ཀྱི་མཚན་མའི་དངོས་པོ་དེས་གཟུགས་ཞེས་བྱ་བའི་མིང་དེར་གཟུགས་ཞེས་བྱ་བར་ཡང་དག་པར་རྟོགས་པ་དང་།
རབ་ཏུ་རྟོགས་པ་དང་།
སོ་སོ་ཡང་དག་པར་རིག་པར་འགྱུར་ཏེ།
བྱམས་པ་རྣམ་གྲངས་དེས་ན་གཟུགས་ཞེས་བྱ་བ་གང་ཡིན་པ་འདི་དང་།
ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་ཞེས་བྱ་བ་གང་ཡིན་པ་འདི་དང་།
སངས་རྒྱས་ཀྱི་ཆོས་རྣམས་ཞེས་བྱ་བ་གང་ཡིན་པ་འདི་ནི་[^2775K]འདུ་བྱེད་ཀྱི་མཚན་མའི་དངོས་པོ་དེ་དང་དེར་གློ་བུར་དུ་མིང་དུ་བཏགས་པ་ཡིན་པར་དེ་ལྟར་རིག་པར་བྱའོ།
།བྱམས་པ་འདི་ཇི་སྙམ་དུ་སེམས།
འདུ་བྱེད་ཀྱི་མཚན་མའི་[^2776K]དངོས་པོ་འདིར་འགའ་ཞིག་འདུ་ཤེས་སམ།
ཉེ་བར་བཏགས་པའམ་མིང་ངམ་ཐ་སྙད་དམ།
མངོན་པར་ཤེས་པར་གྱུར་པ་ཡིན་ནམ།
གསོལ་པ།
བཅོམ་ལྡན་འདས་དེ་ལྟ་མ་ལགས་སོ།
།བྱམས་པ་རྣམ་གྲངས་འདིས་ཀྱང་གཟུགས་ཞེས་བྱ་བ་གང་ཡིན་པ་དང་།
ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་ཞེས་བྱ་བ་གང་ཡིན་པ་འདི་དང་།
སངས་རྒྱས་ཀྱི་ཆོས་རྣམས་ཞེས་བྱ་བའི་བར་གང་ཡིན་པ་འདི་ནི་འདུ་བྱེད་ཀྱི་མཚན་མའི་དངོས་པོ་དེར་གློ་བུར་དུ་མིང་དུ་བཏགས་པ་ཡིན་པར་རིག་པར་བྱའོ།
།དེ་ནས་བཅོམ་ལྡན་འདས་ལ་བྱང་ཆུབ་སེམས་དཔའ་སེམས་དཔའ་ཆེན་པོ་བྱམས་པས་འདི་སྐད་ཅེས་གསོལ་ཏོ།
།བཅོམ་ལྡན་འདས་དེ་ལྟར་ལགས་ན་ནི་གཟུགས་ཞེས་བགྱི་བ་གང་ལགས་པ་འདི་དང་།
ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་ཞེས་བགྱི་བ་གང་ལགས་པ་འདི་དང་།
སངས་རྒྱས་ཀྱི་ཆོས་རྣམས་ཞེས་བགྱི་བའི་བར་དུ་གང་ལགས་པ་འདི་[^2777K]འདུ་བྱེད་ཀྱི་མཚན་མའི་དངོས་པོ་གང་ཉེ་བར་བཟུང་ནས་མིང་དང་འདུ་ཤེས་དང་བཏགས་པ་དང་།
རྗེས་སུ་ཐ་སྙད་འདོགས་པ་གཟུགས་ཀྱི་ངོ་བོ་ཉིད་དུ་དམིགས་པ་ཁོ་ན་ལགས་སམ།
དེ་སྐད་ཅེས་གསོལ་པ་དང་།
བཅོམ་ལྡན་འདས་ཀྱིས་བྱང་ཆུབ་སེམས་དཔའ་སེམས་དཔའ་ཆེན་པོ་བྱམས་པ་ལ་བཀའ་སྩལ་པ།
འདུ་བྱེད་ཀྱི་མཚན་མའི་དངོས་པོ་ལ་གཟུགས་ཞེས་བྱ་བར་མིང་དང་འདུ་ཤེས་དང་།
འདོགས་པ་དང་།
རྗེས་སུ་ཐ་སྙད་འདོགས་པར་བྱེད་པ་ལ།
བྱམས་པ་འདི་ཇི་སྙམ་དུ་སེམས།
དེ་གཟུགས་ཀྱི་ངོ་བོ་ཉིད་ཡིན་ནམ་བཏགས་པ་ཙམ་དུ་ཟད།
གསོལ་པ།
བཏགས་པ་ཙམ་དུ་བས་སོ།
།བཅོམ་ལྡན་འདས་བཏགས་པ་ཙམ་དུ་བས་ལགས་སོ།
།བྱམས་པའོ་ན་གཟུགས་ཞེས་བྱ་བ་གང་ཡིན་པ་འདི་[^2778K]འདུ་བྱེད་ཀྱི་མཚན་མའི་དངོས་པོ་གང་ཉེ་བར་བཟུང་ནས་མིང་དང་འདུ་ཤེས་དང་འདོགས་པ་དང་རྗེས་སུ་ཐ་སྙད་འདོགས་པ་གཟུགས་ཀྱི་ངོ་བོ་ཉིད་དུ་དམིགས་པ་ཁོ་ནའོ་[^2779K]ཞེས་དེ་ལྟར་སེམས།
བྱམས་པ་འདི་ཇི་སྙམ་དུ་སེམས།
ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་དང་སངས་རྒྱས་ཀྱི་ཆོས་རྣམས་ཀྱི་བར་གྱི་ངོ་བོ་ཉིད་ཡིན་ནམ་བཏགས་པ་ཙམ་དུ་ཟད།
གསོལ་པ།
བཅོམ་ལྡན་འདས་བཏགས་པ་ཙམ་དུ་བས་[^2780K]སོ།
།བཅོམ་ལྡན་འདས་བཏགས་པ་[^2781K]ཙམ་དུ་བས་ལགས་སོ།
།བྱམས་པ་འོ་ན་དེ་ཇི་ལྟར་ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་དང་།
སངས་རྒྱས་ཀྱི་ཆོས་རྣམས་ཀྱི་བར་གྱི་ངོ་བོ་ཉིད་དམིགས་པ་ཁོ་ནའོ་ཞེས་ཇི་ལྟར་དེ་སྙམ་དུ་སེམས།
བྱམས་པས་གསོལ་པ།
བཅོམ་ལྡན་འདས་གལ་ཏེ་གཟུགས་མིང་དང་འདུ་ཤེས་དང་བརྡ་དང་བཏགས་པ་དང་།
ཐ་སྙད་ཙམ་ཁོ་ན་ལགས་ལ།
བཅོམ་ལྡན་འདས་གལ་ཏེ་ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་དང་།
སངས་རྒྱས་ཀྱི་ཆོས་རྣམས་ཀྱི་བར་དུ་མིང་དང་འདུ་ཤེས་དང་བརྡ་དང་བཏགས་པ་དང་ཐ་སྙད་ཙམ་ཁོ་ན་ལགས་ན།
དེ་ལྟར་ན་[^2782K]མིང་དང་འདུ་ཤེས་དང་བརྡ་དང་བཏགས་པ་དང་ཐ་སྙད་ཙམ་ཞེས་བགྱི་བ་གང་ལགས་པ་འདི་གཟུགས་ཀྱི་ངོ་བོ་ཉིད་དུ་དམིགས་པ་ཁོ་ནར་མི་འགྱུར་ལགས་སམ།
དེ་ལྟར་ན་མིང་དང་འདུ་ཤེས་དང་བརྡ་དང་བཏགས་པ་དང་ཐ་སྙད་ཙམ་ཞེས་བགྱི་བ་གང་ལགས་པ་འདི་ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་དང་།
སངས་རྒྱས་ཀྱི་ཆོས་རྣམས་ཀྱི་ངོ་བོ་ཉིད་དུ་དམིགས་པ་ཁོ་ནར་མི་འགྱུར་ལགས་སམ།
བཅོམ་ལྡན་འདས་ཀྱིས་བཀའ་སྩལ་པ།
བྱམས་པ་འདི་[^2783K]ཇི་སྙམ་དུ་སེམས།
གཟུགས་ཞེས་བྱ་བའི་མིང་དང་འདུ་ཤེས་དང་བརྡ་དང་བཏགས་པ་དང་།
ཐ་སྙད་ཙམ་ཁོ་ན་གང་ཡིན་པ་དང་།
ཚོར་བ་ཞེས་བྱ་བ་དང་།
འདུ་ཤེས་ཞེས་བྱ་བ་དང་།
འདུ་བྱེད་རྣམས་ཞེས་བྱ་བ་དང་།
རྣམ་པར་ཤེས་པ་ཞེས་བྱ་བ་དང་།
སངས་རྒྱས་ཀྱི་ཆོས་ཞེས་བྱ་བའི་བར་གྱི་མིང་དང་འདུ་ཤེས་དང་བརྡ་དང་བཏགས་པ་དང་ཐ་སྙད་ཙམ་ཁོ་ན་གང་ཡིན་པ་དེ་ལ་ཅི་གང་སྐྱེ་བའམ་འཇིག་པའམ།
ཀུན་ནས་ཉོན་མོངས་པ་དང་རྣམ་པར་བྱང་བ་ཡོད་དམ།
གསོལ་པ།
བཅོམ་ལྡན་འདས་དེ་ནི་མ་མཆིས་ལགས་སོ།
།བཀའ་སྩལ་པ།
བྱམས་པའོ་ན་ཁྱོད་འདི་ཇི་སྙམ་དུ་སེམས།
གཟུགས་དང་།
ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་དང་།
དེ་བཞིན་དུ་སྦྱར་ཏེ།
སངས་རྒྱས་ཀྱི་ཆོས་རྣམས་ཀྱི་བར་གྱི་ངོ་བོ་ཉིད་དམིགས་པའོ་སྙམ་དུ་གང་ལས་སེམས་པར་འགྱུར།
བྱམས་པས་གསོལ་པ།
བཅོམ་ལྡན་འདས་ཅི་རྣམ་པ་ཐམས་ཅད་དུ་མཚན་ཉིད་ཐམས་ཅད་ཀྱིས་གཟུགས་མ་མཆིས་པ་ཁོ་ན་ལགས་སམ།
བཅོམ་ལྡན་འདས་ཅི་རྣམ་པ་ཐམས་ཅད་དུ་མཚན་ཉིད་ཐམས་ཅད་ཀྱིས་ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་དང་།
སངས་རྒྱས་ཀྱི་ཆོས་རྣམས་མ་མཆིས་པ་ཁོ་ན་ལགས་སམ།
བཅོམ་ལྡན་འདས་ཀྱིས་བཀའ་སྩལ་པ།
བྱམས་པ་རྣམ་པ་ཐམས་ཅད་དུ་མཚན་ཉིད་ཐམས་ཅད་ཀྱིས་གཟུགས་མེད་དོ་ཞེས་ང་མི་སྨྲའོ།
།བྱམས་པ་རྣམ་པ་ཐམས་ཅད་དུ་མཚན་ཉིད་ཐམས་ཅད་ཀྱིས་ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་དང་།
སངས་རྒྱས་ཀྱི་ཆོས་རྣམས་ཀྱི་བར་དུ་མེད་དོ་ཞེས་ང་མི་སྨྲའོ།
།བྱམས་པས་གསོལ་པ།
བཅོམ་ལྡན་འདས་ཇི་ལྟར་ན་གཟུགས་མ་མཆིས་པ་ལགས།
ཇི་ལྟར་ན་ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་དང་།
སངས་རྒྱས་ཀྱི་ཆོས་རྣམས་ཀྱི་བར་དུ་མ་མཆིས་པ་ལགས།
བཅོམ་ལྡན་འདས་ཀྱིས་བཀའ་སྩལ་པ།
བྱམས་པ་འཇིག་རྟེན་གྱི་བརྡ་དང་ཐ་སྙད་ཀྱིས་གཟུགས་ཡོད་ཀྱི།
དོན་དམ་པར་ནི་མ་ཡིན་ནོ།
།བྱམས་པ་འཇིག་རྟེན་གྱི་བརྡ་དང་།
ཐ་སྙད་ཀྱིས་[^2784K]ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་དང་།
སངས་རྒྱས་ཀྱི་ཆོས་རྣམས་ཀྱི་བར་དུ་ཡོད་ཀྱི།
དོན་དམ་པར་ནི་མ་ཡིན་ནོ།
།བྱམས་པས་གསོལ་པ།
བཅོམ་ལྡན་འདས་བདག་གིས་བཅོམ་ལྡན་འདས་ཀྱིས་གསུངས་པའི་དོན་འཚལ་བ་ལྟར་ན་དོན་དམ་པར་དབྱིངས་འདི་ནི་བརྗོད་དུ་མ་མཆིས་པའོ།
།བཅོམ་ལྡན་འདས་གལ་ཏེ་དོན་དམ་པར་དབྱིངས་བརྗོད་དུ་མ་[^2785K]མཆིས་པ་ལགས་ན།
དེ་ཇི་ལྟར་འདུ་བྱེད་ཀྱི་མཚན་མའི་དངོས་པོ་གང་ལ་གཟུགས་ཞེས་བགྱི་བར་གློ་བུར་དུ་མིང་དུ་འདོགས་པར་འགྱུར།
འདུ་བྱེད་ཀྱི་མཚན་མའི་དངོས་པོ་གང་ལ་ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་དང་།
སངས་རྒྱས་ཀྱི་ཆོས་རྣམས་[^2786K]ཞེས་བགྱི་བའི་བར་དུ་གློ་བུར་དུ་མིང་དུ་འདོགས་པར་ཇི་ལྟར་འགྱུར།
གལ་ཏེ་དོན་དམ་པར་མ་མཆིས་ན་ནི་འོ་ན་བརྗོད་དུ་མ་མཆིས་པའི་དབྱིངས་སུ་ཡང་ཇི་ལྟར་འགྱུར་ཏེ།
འདུ་བྱེད་ཀྱི་མཚན་མའི་དངོས་པོ་ནི་བརྗོད་དུ་མ་མཆིས་པའི་དབྱིངས་ཞེས་བགྱིར་མི་རུང་ལགས་སོ།
།བཅོམ་ལྡན་འདས་ཀྱིས་བཀའ་སྩལ་པ།
བྱམས་པ་དེའི་ཕྱིར་ཁྱོད་ཉིད་ལ་དྲིས་ཇི་ལྟར་བཟོད་པ་དེ་བཞིན་དུ་ལན་ཐོབ་ཅིག
།བྱམས་པ་འདི་ཇི་སྙམ་དུ་སེམས་གང་གི་ཚེ་བརྗོད་དུ་མེད་པའི་དབྱིངས་སུ་ཤེས་རབ་འཇུག་པ་དེའི་ཚེ་འདུ་བྱེད་ཀྱི་མཚན་མའི་དངོས་པོ་གང་ལ་གཟུགས་ཞེས་བྱ་བ་དང་།
ཚོར་བ་ཞེས་བྱ་བ་དང་།
འདུ་ཤེས་ཞེས་བྱ་བ་དང་།
འདུ་བྱེད་རྣམས་ཞེས་བྱ་བ་དང་།
རྣམ་པར་ཤེས་པ་ཞེས་བྱ་བ་དང་།
སངས་རྒྱས་ཀྱི་ཆོས་རྣམས་ཞེས་བྱ་བའི་བར་དུ་གློ་བུར་དུ་མིང་དུ་བཏགས་པ་འདི་ཁྱོད་ཀྱིས་དམིགས་སམ།
བཅོམ་ལྡན་འདས་དེ་ནི་མ་ལགས་སོ།
།བཀའ་སྩལ་པ།
བྱམས་པ་རྣམ་གྲངས་འདིས་འདུ་བྱེད་ཀྱི་མཚན་མའི་དངོས་པོ་གང་ཡིན་པ་དེ་བརྗོད་དུ་མེད་པའི་དབྱིངས་ཀྱང་མ་ཡིན་ལ།
འདུ་བྱེད་ཀྱི་མཚན་མའི་དངོས་པོ་དེ་ལས་བརྗོད་དུ་མེད་པའི་དབྱིངས་གཞན་པ་ཡང་མ་ཡིན་པར་རིག་པར་བྱའོ།
།བྱམས་པ་འདུ་བྱེད་ཀྱི་མཚན་མའི་དངོས་པོ་དེར་གཟུགས་ཞེས་བྱ་བ་དང་།
ཚོར་བ་ཞེས་བྱ་བ་དང་།
འདུ་ཤེས་ཞེས་བྱ་བ་དང་།
འདུ་བྱེད་རྣམས་ཞེས་བྱ་བ་དང་།
རྣམ་པར་ཤེས་པ་ཞེས་བྱ་བ་དང་།
སངས་རྒྱས་ཀྱི་ཆོས་རྣམས་ཞེས་བྱ་བའི་བར་[^2787K]དུ་གློ་བུར་དུ་མིང་དུ་བཏགས་པ་གང་ཡིན་པ་འདི་བརྗོད་དུ་མེད་པའི་དབྱིངས་ཡིན་དུ་ཟིན་ན་ནི་འོ་ན་བྱིས་པ་སོ་སོའི་སྐྱེ་བོ་ཐམས་ཅད་ཀྱང་ཡོངས་སུ་མྱ་ངན་ལས་འདས་པར་[^2788K]འགྱུར་ཞིང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་ཡང་འགྱུར་རོ།
།བྱམས་པ་གལ་ཏེ་འདུ་བྱེད་ཀྱི་མཚན་མའི་དངོས་པོ་ལས་བརྗོད་དུ་མེད་པའི་དབྱིངས་གཞན་ཡིན་དུ་ཟིན་ན་ནི་འོ་ན་མཚན་མ་དེ་ཡང་མི་དམིགས་ན།
ཇི་ལྟར་བརྗོད་དུ་མེད་པའི་དབྱིངས་དེ་རྟོགས་པར་འགྱུར་རམ།
བྱམས་པ་རྣམ་གྲངས་འདིས་ཀྱང་འདུ་བྱེད་ཀྱི་མཚན་མ་དེ་ལས་བརྗོད་དུ་མེད་པའི་དབྱིངས་གཞན་པ་ཡང་མ་ཡིན།
གང་ལ་གཟུགས་ཞེས་བྱ་བ་དང་།
ཚོར་བ་ཞེས་བྱ་བ་དང་།
འདུ་ཤེས་ཞེས་བྱ་བ་དང་།
འདུ་བྱེད་རྣམས་ཞེས་བྱ་བ་དང་།
རྣམ་པར་ཤེས་པ་ཞེས་བྱ་བ་དང་།
སངས་རྒྱས་ཀྱི་ཆོས་རྣམས་ཞེས་བྱ་བའི་བར་དུ་གློ་བུར་དུ་མིང་དུ་བཏགས་པ་གང་ཡིན་པ་འདི་ལས་བརྗོད་དུ་མེད་པའི་དབྱིངས་གཞན་མ་ཡིན་པར་རིག་པར་བྱའོ།
།བྱམས་པས་གསོལ་པ།
བཅོམ་ལྡན་འདས་གལ་ཏེ་བྱང་ཆུབ་སེམས་དཔའ་བརྗོད་དུ་མ་མཆིས་པའི་[^2789K]དབྱིངས་དང་འབྲེལ་པར་ཤེས་རབ་འཇུག་པར་གནས་པ་ནི་འདུ་བྱེད་ཀྱི་མཚན་མའི་དངོས་པོ་གང་ལ་གཟུགས་ཞེས་བགྱི་བ་དང་།
ཚོར་བ་ཞེས་བགྱི་བ་དང་།
འདུ་ཤེས་ཞེས་བགྱི་བ་དང་།
འདུ་བྱེད་རྣམས་ཞེས་བགྱི་བ་དང་།
རྣམ་པར་ཤེས་པ་ཞེས་བགྱི་བ་དང་།
སངས་རྒྱས་ཀྱི་ཆོས་རྣམས་ཞེས་བགྱི་བའི་བར་དུ་གློ་བུར་དུ་མིང་དུ་བཏགས་པ་དེ་[^2790K]མི་དམིགས་ན།
བཅོམ་ལྡན་འདས་ཅི་མཆིས་པ་མི་དམིགས་ལགས་སམ།
འོན་ཏེ་མ་མཆིས་པ་མི་དམིགས་པ་ལགས།
དེ་སྐད་ཅེས་གསོལ་པ་དང་།
བཅོམ་ལྡན་འདས་ཀྱིས་བྱང་ཆུབ་སེམས་དཔའ་བྱམས་པ་ལ་བཀའ་སྩལ་པ།
བྱམས་པ་འདུ་བྱེད་ཀྱི་མཚན་མའི་དངོས་པོ་དེ་ནི་ཡོད་པ་ཉིད་དམ་མེད་པ་ཉིད་གང་ཡང་མེད་དོ།
།དེ་ཅིའི་ཕྱིར་ཞེ་ན།
བྱམས་པ་གང་གི་ཚེ་ཁྱོད་འདུ་བྱེད་ཀྱི་མཚན་མའི་དངོས་པོ་དེ་ལ་རྣམ་པར་རྟོག་པ་དེའི་ཚེ་འདུ་བྱེད་ཀྱི་མཚན་མའི་དངོས་པོ་དེ་མངོན་པར་རྟོགས་པ་[^2791K]རྣམས་ཀྱིས་གཟུང་བར་[^2792K]འགྱུར་རམ།
གང་གི་ཚེ་བརྗོད་དུ་མེད་པའི་དབྱིངས་དང་འབྲེལ་པར་ཤེས་རབ་འཇུག་པར་གནས་ཏེ།
རྣམ་པར་མི་རྟོག་པ་དེའི་ཚེ་རྣམ་པར་མི་རྟོག་པར་བཟུང་བར་འགྱུར་རམ།
བཅོམ་ལྡན་འདས་དེ་ལྟ་[^2793K]ལགས་སོ།
།བཅོམ་ལྡན་འདས་ཀྱིས་བཀའ་སྩལ་པ།
བྱམས་པ་དེ་ལྟར་ཡིན་ན་འདི་ལྟ་སྟེ།
འདུ་བྱེད་ཀྱི་མཚན་མའི་དངོས་པོ་གང་དུ་གཟུགས་ཞེས་བྱ་བ་དང་།
ཚོར་བ་ཞེས་བྱ་བ་དང་།
འདུ་ཤེས་ཞེས་བྱ་བ་དང་།
འདུ་བྱེད་རྣམས་ཞེས་བྱ་བ་དང་།
རྣམ་པར་ཤེས་པ་ཞེས་བྱ་བ་དང་།
སངས་རྒྱས་ཀྱི་ཆོས་རྣམས་ཞེས་བྱ་བའི་བར་དུ་གློ་བུར་དུ་མིང་དུ་བཏགས་པ་གང་ཡིན་པ་དེ་རྣམ་པར་རྟོག་པ་ཙམ་དུ་ཟད་དམ།
རྣམ་པར་རྟོག་པ་ཙམ་ཉིད་དོ།
།དེ་དེ་ལྟར་རྣམ་པར་མི་རྟོག་པའི་དབྱིངས་ལ་གནས་ཏེ།
རྣམ་པར་རྟོག་པ་རྣམས་དང་འབྲེལ་པར་གྱུར་པ་ན་གཟུགས་ཞེས་བྱ་བ་དང་།
ཚོར་བ་ཞེས་བྱ་བ་དང་།
འདུ་ཤེས་ཞེས་བྱ་བ་དང་།
འདུ་བྱེད་རྣམས་ཞེས་བྱ་བ་དང་།
རྣམ་པར་ཤེས་པ་ཞེས་བྱ་བ་དང་།
སངས་རྒྱས་ཀྱི་ཆོས་རྣམས་ཞེས་བྱ་བའི་བར་དུ་གང་ལ་གློ་བུར་དུ་མིང་དུ་བཏགས་པ་གང་ཡིན་པ་དེ་ལ་ཡོད་པ་གང་ཡིན་གང་ཡོད་པ་ནི་དམིགས་པར་འགྱུར་རོ།
།བཅོམ་ལྡན་འདས་ལ་བྱམས་པས་གསོལ་པ།
བཅོམ་ལྡན་འདས་བྱང་ཆུབ་སེམས་དཔའ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཆོས་རབ་ཏུ་དབྱེ་བ་ལ་མཁས་པ་ལ་ཞུགས་པས་གཟུགས་རབ་ཏུ་དབྱེ་བའི་བརྟགས་པ་[^2794K]རྣམ་པ་དུ་ཞིག་ཏུ་རྟོགས་པར་བགྱི།
ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་དང་།
སངས་རྒྱས་ཀྱི་ཆོས་རྣམས་ཀྱི་བར་དུ་རབ་ཏུ་དབྱེ་བའི་བརྟགས་པ་རྣམ་པ་དུ་ཞིག་ཏུ་རྟོགས་པར་བགྱི་བ་ལགས།
བཅོམ་ལྡན་འདས་ཀྱིས་བཀའ་སྩལ་པ།
བྱམས་པ་བྱང་ཆུབ་སེམས་དཔའ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པ་ཆོས་རབ་ཏུ་དབྱེ་བ་ལ་[^2795K]མཁས་པ་ལ་ཞུགས་པས་གཟུགས་རབ་ཏུ་དབྱེ་བ་ལ་ཞུགས་པའི་བརྟགས་པ་རྣམ་པ་གསུམ་དུ་རྟོགས་པར་བྱ།
ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་དང་།
སངས་རྒྱས་ཀྱི་ཆོས་རྣམས་ཀྱི་བར་དུ་རབ་ཏུ་དབྱེ་བའི་བརྟགས་པ་[^2796K]རྣམ་པ་གསུམ་དུ་རྟོགས་པར་བྱ་སྟེ།
འདི་ལྟ་སྟེ།
འདི་དག་ནི་ཀུན་དུ་བརྟགས་པའི་གཟུགས་སོ།
།འདི་དག་ནི་རྣམ་པར་བརྟགས་པའི་གཟུགས་སོ།
།འདི་དག་ནི་ཆོས་ཉིད་ཀྱི་གཟུགས་སོ།
།འདི་ལྟ་སྟེ།
འདི་དག་ནི་ཀུན་དུ་བརྟགས་པའི་ཚོར་བའོ།
།འདི་ནི་རྣམ་པར་བརྟགས་པའི་ཚོར་བའོ།
།འདི་ནི་ཆོས་ཉིད་ཀྱི་ཚོར་བའོ།
།འདི་ལྟ་སྟེ།
འདི་ནི་ཀུན་དུ་བརྟགས་པའི་འདུ་ཤེས་སོ།
།འདི་ནི་རྣམ་པར་བརྟགས་པའི་འདུ་ཤེས་སོ།
།འདི་ནི་ཆོས་ཉིད་ཀྱི་འདུ་ཤེས་སོ།
།འདི་ལྟ་སྟེ།
འདི་ནི་ཀུན་དུ་བརྟགས་པའི་འདུ་བྱེད་རྣམས་སོ།
།འདི་ནི་རྣམ་པར་བརྟགས་པའི་འདུ་བྱེད་རྣམས་སོ།
།འདི་ནི་ཆོས་ཉིད་ཀྱི་འདུ་བྱེད་རྣམས་སོ།
།འདི་ལྟ་སྟེ།
འདི་ནི་ཀུན་དུ་བརྟགས་པའི་རྣམ་པར་ཤེས་པའོ།
།འདི་ནི་རྣམ་པར་བརྟགས་པའི་རྣམ་པར་ཤེས་པའོ།
།འདི་ནི་ཆོས་ཉིད་ཀྱི་རྣམ་པར་ཤེས་པའོ།
།འདི་ལྟ་སྟེ།
འདི་དག་ནི་ཀུན་དུ་བརྟགས་པའི་སངས་རྒྱས་ཀྱི་ཆོས་རྣམས་ཀྱི་བར་དག་གོ།
།འདི་དག་ནི་རྣམ་པར་བརྟགས་པའི་སངས་རྒྱས་ཀྱི་ཆོས་རྣམས་སོ།
།འདི་དག་ནི་ཆོས་ཉིད་ཀྱི་སངས་རྒྱས་ཀྱི་ཆོས་རྣམས་སོ་ཞེས་བྱ་བའོ[^2797K]།
།བྱམས་པས་གསོལ་པ།
བཅོམ་ལྡན་འདས་ཀུན་དུ་བརྟགས་པའི་གཟུགས་ནི་གང་ལགས།
རྣམ་པར་བརྟགས་པའི་གཟུགས་ནི་གང་ལགས།
ཆོས་ཉིད་ཀྱི་གཟུགས་ནི་གང་ལགས།
བཅོམ་ལྡན་འདས་ཀུན་དུ་བརྟགས་པའི་ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་དང་།
ཀུན་དུ་བརྟགས་པའི་སངས་རྒྱས་ཀྱི་ཆོས་རྣམས་ཀྱི་བར་ནི་གང་ལགས།
རྣམ་པར་བརྟགས་པའི་སངས་རྒྱས་ཀྱི་ཆོས་རྣམས་[^2798K]ནི་གང་ལགས།
ཆོས་ཉིད་ཀྱི་སངས་རྒྱས་ཀྱི་ཆོས་རྣམས་ནི་གང་ལགས།
བཅོམ་ལྡན་འདས་ཀྱིས་བཀའ་སྩལ་པ།
བྱམས་པ་གང་འདུ་བྱེད་ཀྱི་མཚན་མའི་དངོས་པོ་དེ་དང་དེ་ལ་གཟུགས་ཞེས་བྱ་བའི་མིང་དང་འདུ་ཤེས་དང་བཏགས་པ་[^2799K]དང་ཐ་སྙད་ལ་བརྟེན་ནས་གཟུགས་ཀྱི་ངོ་བོ་ཉིད་དུ་ཡོངས་སུ་རྟོགས་པ་[^2800K]འདི་ནི་ཀུན་དུ་བརྟགས་པའི་གཟུགས་སོ།
།བྱམས་པ་གང་[^2801K]འདུ་བྱེད་ཀྱི་མཚན་མའི་དངོས་པོ་དེ་དང་དེ་ལ་ཚོར་བ་ཞེས་བྱ་བ་དང་།
འདུ་ཤེས་ཞེས་བྱ་བ་དང་།
འདུ་བྱེད་རྣམས་ཞེས་བྱ་བ་དང་།
རྣམ་པར་ཤེས་པ་ཞེས་བྱ་བ་དང་།
སངས་རྒྱས་ཀྱི་ཆོས་རྣམས་ཞེས་བྱ་བའི་བར་གྱི་མིང་དང་།
འདུ་ཤེས་དང་བཏགས་པ་[^2802K]དང་།
ཐ་སྙད་ལ་བརྟེན་ནས།
ཚོར་བའི་ངོ་བོ་ཉིད་དང་།
འདུ་ཤེས་ཀྱི་ངོ་བོ་ཉིད་དང་།
འདུ་བྱེད་རྣམས་ཀྱི་ངོ་བོ་ཉིད་དང་།
རྣམ་པར་ཤེས་པའི་ངོ་བོ་ཉིད་དང་།
སངས་རྒྱས་ཀྱི་ཆོས་རྣམས་ཀྱི་བར་གྱི་[^2803K]ངོ་བོ་ཉིད་དུ་ཡོངས་སུ་རྟོག་པ་འདི་ནི་ཀུན་དུ་བརྟགས་པའི་ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པའོ།
།འདི་དག་ནི་ཀུན་དུ་བརྟགས་པའི་སངས་རྒྱས་ཀྱི་ཆོས་རྣམས་ཀྱི་བར་དག་གོ།
།འདུ་བྱེད་ཀྱི་མཚན་མའི་དངོས་པོ་དེ་རྣམ་པར་རྟོག་པ་ཙམ་གྱི་[^2804K]ཆོས་ཉིད་ལ་གནས་པའི་རྣམ་པར་རྟོག་པ་ལ་བརྟེན་ནས་མངོན་པར་བརྗོད་དོ[^2805K]།
།གང་ལ་འདི་ནི་གཟུགས་སོ་ཞེས་བྱ་བ་དང་།
ཚོར་བའོ་ཞེས་བྱ་བ་དང་།
འདུ་ཤེས་སོ་ཞེས་བྱ་བ་དང་།
འདུ་བྱེད་རྣམས་སོ་ཞེས་བྱ་བ་དང་།
རྣམ་པར་ཤེས་པའོ་ཞེས་བྱ་བ་དང་།
སངས་རྒྱས་ཀྱི་ཆོས་རྣམས་ཀྱི་བར་ཞེས་བྱ་བའི་མིང་དང་འདུ་ཤེས་དང་བཏགས་པ་དང་ཐ་སྙད་གང་ཡིན་པ་འདི་ནི་རྣམ་པར་བརྟགས་པའི་གཟུགས་སོ།
།འདི་ནི་རྣམ་པར་བརྟགས་པའི་ཚོར་བའོ།
།འདི་ནི་རྣམ་པར་བརྟགས་པའི་འདུ་ཤེས་སོ།
།འདི་ནི་རྣམ་པར་བརྟགས་པའི་འདུ་བྱེད་རྣམས་སོ།
།འདི་ནི་རྣམ་པར་བརྟགས་པའི་རྣམ་པར་ཤེས་པའོ།
།འདི་དག་ནི་རྣམ་པར་བརྟགས་པའི་སངས་རྒྱས་ཀྱི་ཆོས་རྣམས་ཀྱི་བར་དག་གོ།
།གང་དེ་བཞིན་གཤེགས་པ་རྣམས་བྱུང་ཡང་རུང་།
དེ་བཞིན་གཤེགས་པ་རྣམས་མ་བྱུང་ཡང་རུང་སྟེ།
ཆོས་ཉིད་དང་།
ཆོས་གནས་པ་ཉིད་དང་།
ཆོས་ཀྱི་དབྱིངས་དང་།
གང་ཀུན་དུ་[^2806K]བརྟགས་པའི་གཟུགས་དེས་རྣམ་པར་བརྟགས་པའི་གཟུགས་རྟག་པ་རྟག་པའི་དུས་དང་།
ཐེར་ཟུག་ཐེར་ཟུག་གི་དུས་སུ་ངོ་བོ་ཉིད་མེད་པ་ཁོ་ན་དང་།
ཆོས་བདག་མེད་པ་དང་།
དེ་བཞིན་ཉིད་དང་།
ཡང་དག་པའི་མཐའ་འདི་ནི་ཆོས་ཉིད་ཀྱི་གཟུགས་སོ།
།འདི་ནི་ཆོས་ཉིད་ཀྱི་ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པའོ།
།འདི་དག་ནི་ཆོས་ཉིད་ཀྱི་སངས་རྒྱས་ཀྱི་ཆོས་རྣམས་ཀྱི་བར་དག་གོ།
།བྱམས་པས་གསོལ་པ།
བཅོམ་ལྡན་འདས་གཟུགས་གསུམ་པོ་འདི་དག་ལ་རྫས་སུ་མ་མཆིས་པར་ལྟ་བའི་གཟུགས་སུ་མ་མཆིས་པ་ནི་གང་ལགས།
རྫས་[^2807K]ནི་གང་ལགས།
རྫས་སུ་མ་མཆིས་པ་ཡང་མ་ལགས་ལ་རྫས་སུ་མཆིས་པ་ཡང་མ་ལགས་ཤིང་དོན་དམ་པས་རབ་ཏུ་ཕྱེ་བ་ནི་གང་ལགས།
ཚོར་བ་གསུམ་པོ་འདི་དག་དང་།
འདུ་ཤེས་[^2808K]གསུམ་པོ་འདི་དག་དང་།
འདུ་བྱེད་[^2809K]གསུམ་པོ་འདི་དག་དང་།
རྣམ་པར་ཤེས་པ་གསུམ་པོ་འདི་དག་དང་།
སངས་རྒྱས་ཀྱི་ཆོས་རྣམས་ཀྱི་བར་དུ་གསུམ་པོ་འདི་དག་ལས་རྫས་སུ་མ་མཆིས་པ་ནི་གང་ལགས།
རྫས་སུ་མཆིས་པ་ནི་གང་ལགས།
རྫས་སུ་མ་མཆིས་པ་ཡང་མ་ལགས་ལ་རྫས་སུ་མཆིས་པ་ཡང་མ་ལགས་ཤིང་དོན་དམ་པས་རབ་ཏུ་ཕྱེ་བ་དེ་དག་ནི་གང་ལགས།
བཅོམ་ལྡན་འདས་ཀྱིས་བཀའ་སྩལ་པ།
བྱམས་པ་གང་ཀུན་དུ་བརྟགས་པའི་གཟུགས་དེ་ནི་རྫས་སུ་མེད་པར་བལྟ་བར་བྱའོ།
།རྣམ་པར་བརྟགས་པའི་གཟུགས་གང་ཡིན་པ་དེ་ནི་རྣམ་པར་རྟོག་པ་རྫས་སུ་ཡོད་པའི་ཕྱིར་རྫས་སུ་ཡོད་པར་བལྟ་བར་བྱ་སྟེ།
རང་དབང་དུ་འབྱུང་བའི་[^2810K]ཕྱིར་ནི་མ་ཡིན་ནོ།
།གང་ཆོས་ཉིད་ཀྱི་གཟུགས་དེ་ནི་རྫས་སུ་མེད་པ་ཡང་མ་ཡིན་རྫས་སུ་ཡོད་པ་ཡང་མ་ཡིན་ཞིང་དོན་དམ་པས་རབ་ཏུ་ཕྱེ་བར་བལྟ་བར་བྱའོ།
།བྱམས་པ་གང་ཀུན་དུ་བརྟགས་པའི་ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་དང་།
གང་[^2811K]ཀུན་དུ་བརྟགས་པའི་སངས་རྒྱས་ཀྱི་ཆོས་རྣམས་ཀྱི་བར་དེ་དག་ནི་རྫས་སུ་མེད་པར་བལྟ་བར་བྱའོ།
།གང་རྣམ་པར་བརྟགས་པའི་ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་དང་།
གང་རྣམ་པར་བརྟགས་པའི་སངས་རྒྱས་རྣམས་ཀྱི་བར་དེ་དག་ནི་རྣམ་པར་རྟོག་པ་[^2812K]རྫས་སུ་ཡོད་པའི་ཕྱིར་རྫས་སུ་ཡོད་པར་བལྟ་བར་བྱ་སྟེ།
རང་དབང་དུ་གྱུར་པའི་ཕྱིར་ནི་མ་ཡིན་ནོ།
།བྱམས་པ་གང་ཆོས་ཉིད་ཀྱི་ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་དང་།
བྱམས་པ་གང་ཆོས་ཉིད་ཀྱི་སངས་རྒྱས་ཀྱི་ཆོས་རྣམས་ཀྱི་བར་དེ་དག་ནི་རྫས་སུ་མེད་པ་ཡང་མ་ཡིན་ལ་རྫས་སུ་ཡོད་པ་ཡང་མ་ཡིན་ཞིང་དོན་དམ་པས་རབ་ཏུ་ཕྱེ་བར་བལྟ་བར་བྱའོ།
།བྱམས་པས་གསོལ་པ།
བཅོམ་ལྡན་འདས་གཟུགས་ཞེས་བྱ་བ་དེ་ནི་གཉིས་སུ་མེད་པའི་གྲངས་སུ་བྱས་པའོ།
།འདི་ལྟ་སྟེ།
ཚོར་བ་ཞེས་བྱ་བ་དང་།
འདུ་ཤེས་ཞེས་བྱ་བ་དང་།
འདུ་བྱེད་རྣམས་ཞེས་བྱ་བ་དང་།
རྣམ་པར་ཤེས་པ་ཞེས་བྱ་བ་དང་།
སངས་རྒྱས་ཀྱི་ཆོས་རྣམས་ཀྱི་བར་ཞེས་བྱ་བ་འདི་ནི་གཉིས་སུ་མེད་པའི་གྲངས་སུ་བྱས་པའོ་ཞེས་བཅོམ་ལྡན་འདས་ཀྱིས་བཀའ་སྩལ་པ་དེ་བཅོམ་ལྡན་འདས་ཀྱིས་ཅི་ལ་དགོངས་ནས་འདི་ལྟ་སྟེ།
གཟུགས་ཞེས་བྱ་བ་དེ་ནི་གཉིས་སུ་མེད་པའི་གྲངས་སུ་བྱས་པའོ།
།འདི་ལྟ་སྟེ་ཚོར་བ་ཞེས་བྱ་བ་དང་།
འདུ་ཤེས་ཞེས་བྱ་བ་དང་།
འདུ་བྱེད་རྣམས་ཞེས་བྱ་བ་དང་།
རྣམ་པར་ཤེས་པ་ཞེས་བྱ་བ་དང་།
སངས་རྒྱས་ཀྱི་ཆོས་རྣམས་ཀྱི་བར་ཞེས་བྱ་བ་དེ་ནི་གཉིས་སུ་མེད་པའི་གྲངས་སུ་བྱས་པའོ་ཞེས་བཀའ་སྩལ།
བཅོམ་ལྡན་འདས་ཀྱིས་བཀའ་སྩལ་པ།
བྱམས་པ་འདི་ཇི་སྙམ་དུ་སེམས།
ཀུན་དུ་བརྟགས་པའི་གཟུགས་ལ་རྫས་སུ་མེད་པ་ཉིད་གང་ཡིན་པ་དེ་གཟུགས་ཡིན་ནམ་འོན་ཏེ་མ་ཡིན།
གསོལ་པ།
བཅོམ་ལྡན་འདས་དེ་ནི་མ་ལགས་སོ།
།དེ་ལ་གཟུགས་ཞེས་བྱ་བ་མིང་དང་འདུ་ཤེས་དང་བཏགས་པ་དང་ཐ་སྙད་ཙམ་གང་ཡིན་པ་དེ་ཅི་གཟུགས་ཡིན་ནམ།
གསོལ་པ།
བཅོམ་ལྡན་འདས་དེ་ནི་མ་ལགས་སོ།
།[^2813K]བྱམས་པ་རྣམ་གྲངས་དེས་ཀྱང་[^2814K]ཀུན་བརྟགས་པའི་གཟུགས་དེ་གཟུགས་ཀྱང་མ་ཡིན་ལ་གཟུགས་མ་ཡིན་པ་ཡང་མ་ཡིན་ཏེ།
གང་གཟུགས་ཀྱང་མ་ཡིན་ལ་གཟུགས་མ་ཡིན་པ་ཡང་མ་ཡིན་པ་དེ་ནི་གཉིས་སུ་མེད་པ་སྟེ།
ངས་འདི་ལ་དགོངས་ནས་འདི་ལྟ་སྟེ།
གཟུགས་ཞེས་བྱ་བ་གང་ཡིན་པ་དེ་ནི་གཉིས་སུ་མེད་པའི་གྲངས་སུ་བྱས་པའོ་ཞེས་བཀའ་སྩལ་པར་རིག་པར་བྱའོ།
།བྱམས་པ་འདི་ཇི་སྙམ་དུ་སེམས།
གང་ལ་བརྟེན་ནས་གཟུགས་ཞེས་བྱ་བའི་མིང་དང་བཏགས་པ་དང་ཐ་སྙད་དུ་གྱུར་པ་རྣམ་པར་བརྟགས་པའི་གཟུགས་རྫས་སུ་ཡོད་པ་ཉིད་གང་ཡིན་པ་དེ་ཅི་ག་[^2815K]གཟུགས་མ་ཡིན་པ་ཡིན་ནམ།
གསོལ་པ།
བཅོམ་ལྡན་འདས་དེ་ནི་མ་ལགས་སོ།
།བྱམས་པ་འདི་ཇི་སྙམ་དུ་[^2816K]སེམས།
རྣམ་པར་བརྟགས་པའི་གཟུགས་དེ་ཉིད་ལ་ཀུན་དུ་བརྟགས་པའི་གཟུགས་དེས་དེའི་ངོ་བོ་ཉིད་མ་ཡིན་ཞིང་དེའི་མཚན་ཉིད་མ་ཡིན་པ་གང་ཡིན་པ་དེ་གཟུགས་ཡིན་ནམ།
གསོལ་པ།
བཅོམ་ལྡན་འདས་དེ་ནི་མ་ལགས་སོ།
།བྱམས་པ་རྣམ་གྲངས་འདིས་ཀྱང་འདི་ལྟར་གང་རྣམ་པར་བརྟགས་པའི་གཟུགས་དེ་ཡང་གཟུགས་ཀྱང་མ་ཡིན་ལ་གཟུགས་མ་ཡིན་པ་ཡང་མ་ཡིན་ཏེ།
གང་གཟུགས་ཀྱང་མ་ཡིན་ལ་གཟུགས་མ་ཡིན་པ་[^2817K]ཡང་མ་ཡིན་པ་དེ་ནི་གཉིས་སུ་མེད་པ་སྟེ།
ངས་[^2818K]དེ་ལ་དགོངས་ནས་འདི་ལྟ་སྟེ།
གཟུགས་ཞེས་བྱ་བ་དེ་ནི་གཉིས་སུ་མེད་པའི་གྲངས་སུ་བྱས་པའོ་ཞེས་བཀའ་སྩལ་པར་རིག་པར་བྱའོ།
།བྱམས་པ་འདི་ཇི་སྙམ་དུ་སེམས།
གང་ཆོས་ཉིད་ཀྱི་གཟུགས་བདག་མེད་པས་རབ་ཏུ་ཕྱེ་བའི་གཟུགས་དེ་ཅི་གང་གཟུགས་ཡིན་ནམ།
གསོལ་པ།
བཅོམ་ལྡན་འདས་དེ་ནི་མ་ལགས་སོ།
།ཆོས་ཉིད་ཀྱི་གཟུགས་དེ་ཉིད་གཟུགས་ཀྱི་ཆོས་ཉིད་གང་ཡིན་པ་དེ་གཟུགས་མ་ཡིན་ནམ།
གསོལ་པ།
བཅོམ་ལྡན་འདས་དེ་ནི་མ་ལགས་སོ།
།བྱམས་པ་རྣམ་གྲངས་འདིས་ཀྱང་ཆོས་ཉིད་ཀྱི་གཟུགས་གང་ཡིན་པ་དེ་ཡང་གཟུགས་ཀྱང་མ་ཡིན་ལ་གཟུགས་མ་ཡིན་པ་ཡང་མ་ཡིན་ཏེ།
གང་གཟུགས་ཀྱང་མ་ཡིན་ལ་གཟུགས་མ་ཡིན་པ་ཡང་མ་ཡིན་པ་དེ་ནི་གཉིས་སུ་མེད་པ་སྟེ།
ངས་དེ་ལ་དགོངས་ནས་འདི་ལྟ་སྟེ།
གཟུགས་ཞེས་བྱ་བ་དེ་ནི་གཉིས་སུ་མེད་པའི་གྲངས་སུ་བྱས་པའོ་དེ་བཞིན་དུ་ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་དང་།
སངས་རྒྱས་ཀྱི་ཆོས་རྣམས་ཀྱི་བར་རྣམས་ལ་སྦྱར་བར་བྱའོ།
།བྱམས་པས་གསོལ་པ།
བཅོམ་ལྡན་འདས་བྱང་ཆུབ་སེམས་དཔའ་[^2819K]ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པ་དེ་ལྟར་གཟུགས་གཉིས་སུ་མ་མཆིས་པའི་མཚན་ཉིད་ལ་མཁས་ཤིང་དེ་ལྟར་ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་དང་།
སངས་རྒྱས་ཀྱི་[^2820K]ཆོས་རྣམས་ཀྱི་བར་དག་ལ་གཉིས་སུ་མ་མཆིས་པའི་མཚན་ཉིད་ལ་མཁས་པ་མཐའ་གཉིས་སྤངས་ནས་དབུ་མའི་ལམ་ལ་ཞུགས་པས་ཡོངས་སུ་ཤེས་པའི་མཚན་ཉིད་ནི་ཇི་ལྟ་བུ[^2821K]།
སྤོང་བའི་མཚན་ཉིད་ནི་ཇི་ལྟ་བུ།
མངོན་སུམ་དུ་བགྱིད་པའི་མཚན་ཉིད་ནི་ཇི་ལྟ་བུ།
སྒོམ་པའི་མཚན་ཉིད་ནི་ཇི་ལྟ་བུར་ལྟ་བར་[^2822K]བགྱིད།
བཅོམ་ལྡན་འདས་ཀྱིས་བཀའ་སྩལ་པ།
བྱམས་པ་བྱང་ཆུབ་སེམས་དཔའ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པ་མཐའ་གཉིས་སྤངས་ནས་འདི་ལྟར་དབུ་མའི་ལམ་ལ་ཞུགས་པས་གང་གཟུགས་ཡོངས་སུ་ཤེས་པ་ཡང་མ་ཡིན།
ཡོངས་སུ་མི་ཤེས་པ་ཡང་མ་ཡིན་པ་དེ་ཉིད་དེའི་ཡོངས་སུ་ཤེས་པའོ།
།ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་དང་།
སངས་རྒྱས་ཀྱི་ཆོས་རྣམས་ཀྱི་བར་དུ་ཡོངས་སུ་ཤེས་པ་ཡང་མ་ཡིན།
ཡོངས་སུ་མ་[^2823K]ཤེས་པ་ཡང་མ་ཡིན་པ་དེ་ཉིད་དེའི་ཡོངས་སུ་ཤེས་པའོ།
།གང་གཟུགས་སྤོང་བ་ཡང་མ་ཡིན་པ་དེ་ཉིད་དེའི་སྤོང་བའོ།
།གང་ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་དང་།
སངས་རྒྱས་ཀྱི་ཆོས་རྣམས་ཀྱི་བར་དུ་སྤོང་བ་ཡང་ཡིན་མི་སྤོང་བ་ཡང་མ་[^2824K]ཡིན་པ་དེ་ཉིད་དེའི་སྤོང་བའོ།
།གང་གཟུགས་སྤོང་བ་མངོན་སུམ་དུ་བྱེད་པ་ཡང་མ་ཡིན་ལ་མངོན་སུམ་དུ་མི་བྱེད་པ་ཡང་མ་ཡིན་པ་དེ་ཉིད་དེའི་མངོན་སུམ་དུ་བྱེད་པའོ།
།གང་གཟུགས་སྤང་བའི་ཕྱིར་ལམ་སྒོམ་པ་ཡང་མ་ཡིན་མི་སྒོམ་པ་ཡང་མ་ཡིན་པ་དེ་ཉིད་དེའི་སྒོམ་པའོ།
།གང་ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་དང་།
སངས་རྒྱས་ཀྱི་ཆོས་རྣམས་ཀྱི་བར་དུ་[^2825K]སྤང་བའི་ཕྱིར་ལམ་སྒོམ་པ་ཡང་མ་ཡིན་མི་སྒོམ་པ་ཡང་མ་ཡིན་པ་དེ་ཉིད་དེའི་སྒོམ་པའོ།
།བྱམས་པས་གསོལ་པ།
བཅོམ་ལྡན་འདས་བྱང་ཆུབ་སེམས་དཔའ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པ་འདི་ལྟ་བུའི་[^2826K]ཡོངས་སུ་འཚལ་བ་དང་།
སྤོང་བ་དང་།
མངོན་སུམ་དུ་བགྱིད་པ་དང་།
སྒམ་པ་དང་ལྡན་པའི་མྱ་ངན་ལས་འདས་པ་གང་ལགས།
བཅོམ་ལྡན་འདས་ཀྱིས་བཀའ་སྩལ་པ།
བྱམས་པ་བྱང་ཆུབ་སེམས་དཔའ་རྣམས་ཀྱི་མྱ་ངན་ལས་འདས་པ་ནི་ཟབ་པོ།
།མཆོག་ཏུ་ཟབ་པོ།
།བྱམས་པས་གསོལ་པ།
བཅོམ་ལྡན་འདས་ཅིའི་སླད་དུ་བྱང་ཆུབ་སེམས་དཔའ་རྣམས་ཀྱི་མྱ་ངན་ལས་འདས་པ་འདི་ལྟར་ཟབ་པ་དང་མཚག་ཏུ་ཟབ་པ་ལགས།
བཅོམ་ལྡན་འདས་ཀྱིས་བཀའ་སྩལ་པ།
བྱམས་པ་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་མྱ་ངན་ལས་འདས་པ་ནི་འདི་ལྟར་མྱ་ངན་ལས་འདས་པ་ཡང་མ་ཡིན།
མྱ་ངན་ལས་མ་འདས་པ་ཡང་མ་ཡིན་ཏེ།
དེའི་ཕྱིར་ཟབ་པ་དང་མཆོག་ཏུ་ཟབ་པ་ཞེས་བྱའོ།
།བྱམས་པས་གསོལ་པ།
བཅོམ་ལྡན་འདས་ཇི་ལྟར་ན་བྱང་ཆུབ་སེམས་དཔའ་རྣམས་ཀྱི་མྱ་ངན་ལས་འདས་པ་ནི་མྱ་ངན་ལས་འདས་པ་ཡང་མ་ལགས།
མྱ་ངན་ལས་མ་འདས་པ་ཡང་མ་[^2827K]།
བཅོམ་ལྡན་འདས་ཀྱིས་བཀའ་སྩལ་པ།
བྱམས་པ་གཞན་གྱི་དོན་ལས་བརྩམས་ཏེ་འཁོར་བ་ཡོངས་སུ་མི་གཏོང་བས་མྱ་ངན་ལས་འདས་པ་ཡང་མ་ཡིན་ནོ།
།བདག་གི་དོན་ལས་བརྩམས་ཏེ་མྱ་ངན་ལས་མ་[^2828K]འདས་པ་ཡོངས་སུ་མི་གཏོང་བས་མྱ་ངན་ལས་མ་འདས་པ་ཡང་མ་ཡིན་ནོ།
།བྱམས་པས་གསོལ་པ།
བཅོམ་ལྡན་འདས་གལ་ཏེ་བྱང་ཆུབ་སེམས་དཔའ་གཞན་གྱི་དོན་ལས་བསམས་[^2829K]ཏེ་འཁོར་བ་ཡོངས་སུ་མི་གཏོང་ན།
དེ་འཁོར་བ་ཡོངས་སུ་མི་གཏོང་བས་ཇི་ལྟར་མྱ་ངན་ལས་འདས་པ་ལ་[^2830K]ཡོངས་སུ་གཏོང་བར་[^2831K]མི་འགྱུར།
བཅོམ་ལྡན་འདས་གལ་ཏེ་བྱང་ཆུབ་སེམས་དཔའ་བདག་གི་དོན་ལས་བརྩམས་ཏེ།
མྱ་ངན་ལས་འདས་པ་ཡོངས་སུ་མི་གཏོང་ན་འདིས་[^2832K]ཇི་ལྟར་འཁོར་བ་ཡོངས་སུ་གཏང་བར་མི་འགྱུར་བ་ལགས།
བཅོམ་ལྡན་འདས་ཀྱིས་བཀའ་སྩལ་པ།
བྱམས་པ་འདི་ལ་བྱང་ཆུབ་སེམས་དཔའ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པ་འཁོར་བ་ལ་འཁོར་བ་ཉིད་དུ་རྣམ་པར་མི་རྟོག་མྱ་ངན་ལས་འདས་པ་ལ་ཡང་[^2833K]མྱ་ངན་ལས་འདས་པ་ཉིད་དུ་རྣམ་པར་མི་རྟོག་སྟེ།
དེ་དེ་ལྟར་རྣམ་པར་མི་རྟོག་པས་འདི་ལྟ་སྟེ།
འཁོར་བ་དང་མྱ་ངན་ལས་འདས་པ་དེ་དག་མཉམ་པས་མཉམ་པར་འགྱུར་རོ།
།དེ་ཅིའི་ཕྱིར་ཞེ་ན།
དེ་ནི་འདི་ལྟར་དེ་[^2834K]འཁོར་བ་ལ་འཁོར་བ་ཉིད་དེ་[^2835K]རྣམ་པར་མི་རྟོག་པས་འཁོར་བ་ལས་ཡིད་འབྱུང་བར་མི་འགྱུར་རོ།
།དེ་བཞིན་དུ་མྱ་ངན་ལས་འདས་པ་ལ་མྱ་ངན་ལས་འདས་པ་ཉིད་དུ་མི་རྟོག་པས་མྱ་ངན་ལས་འདས་པ་ལ་ཡང་ཡོངས་སུ་མི་རྟོག་པར་རིག་པར་བྱའོ།
།བྱམས་པས་གསོལ་པ།
བཅོམ་ལྡན་འདས་འོ་ན་བྱང་ཆུབ་སེམས་དཔའ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པ་རྣམ་པར་མི་རྟོག་པའི་དབྱིངས་པ་[^2836K]གནས་པས་འཁོར་བ་ཇི་ལྟར་མ་བཏང་བ་[^2837K]དེ་ལྟར་བླངས་པ་ཡང་མ་མཆིས་ཤིང་མྱ་ངན་ལས་འདས་པ་ཇི་ལྟར་མ་བཏང་བ་[^2838K]དེ་ལྟར་[^2839K]བླངས་པ་ཡང་མ་མཆིས་པར་མི་འགྱུར་བ་ལགས་སམ།
བཅོམ་ལྡན་འདས་གལ་ཏེ་བླངས་པ་མ་མཆིས་ན་ཇི་ལྟར་མ་བཏང་བ་[^2840K]ལགས།
བཅོམ་ལྡན་འདས་ཀྱིས་བཀའ་སྩལ་པ།
བྱམས་པ་ང་ནི་འདི་ལྟར་འཁོར་བ་ལེན་ཏོ་ཞེའམ་མི་ལེན་ཏོ་ཞེས་མི་སྨྲའོ།
།མྱ་ངན་ལས་འདས་པ་ལེན་ཏོ་ཞེའམ་མི་ལེན་ཏོ་ཞེས་མི་སྨྲའོ།
།བྱམས་པ་འོན་ཀྱང་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་བྱང་ཆུབ་སེམས་དཔའ་རྣམ་པར་མི་རྟོག་པའི་དབྱིངས་ལ་དམིགས་པའི་ཡེ་ཤེས་སེམས་ལ་དབང་ཐོབ་པས་ཐབས་ལ་མཁས་པས་ཕྱོགས་བཅུའི་འཇིག་རྟེན་གྱི་ཁམས་གང་གཱའི་ཀླུང་གི་བྱེ་མ་སྙེད་དག་ཏུ་འཁོར་བ་བསྟན་པའི་ཕྱིར་ཡོངས་སུ་མྱ་ངན་ལས་འདས་པའི་བྱང་ཆུབ་སེམས་དཔའ་རྣམས་ལ་འཁོར་བ་ཡོངས་སུ་མི་གཏོང་བའོ་ཞེས་ང་སྨྲའོ།
།སྟོང་པ་ཉིད་མི་དམིགས་པའི་དབྱིངས་ལ་གནས་པའི་ཕྱིར་མྱ་ངན་ལས་འདས་པ་ཡོངས་སུ་མི་གཏོང་བའོ་ཞེས་ང་སྨྲའོ།
།བྱམས་པས་གསོལ་པ།
བཅོམ་ལྡན་འདས་རྣམ་པར་མི་རྟོག་པའི་མཚན་ཉིད་འདུས་པ་ཇི་ལྟར་བལྟ་བར་བགྱི།
བཅོམ་ལྡན་འདས་ཀྱིས་བཀའ་སྩལ་པ།
བྱམས་པ་གཟུགས་གང་ཡིན་པ་དང་།
ཚོར་བ་གང་ཡིན་པ་དང་།
འདུ་ཤེས་གང་ཡིན་པ་དང་།
འདུ་བྱེད་རྣམས་གང་ཡིན་པ་དང་།
རྣམ་པར་ཤེས་པ་གང་ཡིན་པ་དང་།
སངས་རྒྱས་ཀྱི་ཆོས་རྣམས་ཀྱི་བར་དུ་གང་ཡིན་པ་དང་།
གཟུགས་ཀྱི་སྟོང་པ་ཉིད་གང་ཡིན་པ་དང་།
ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པ་དང་།
སངས་རྒྱས་ཀྱི་ཆོས་རྣམས་ཀྱི་བར་གྱི་སྟོང་པ་ཉིད་གང་ཡིན་པ་དང་།
ཆོས་དེ་དག་དང་སྟོང་པ་ཉིད་དེའི་དངོས་པོ་དང་དངོས་པོ་མེད་པ་གཉིས་སུ་མེད་པ་སྤྲོས་པ་མེད་པ་གང་ཡིན་པ་དེ་ནི།
བྱམས་པ་རྣམ་པར་མི་རྟོག་པའི་མཚན་ཉིད་འདུས་པར་བལྟའོ།
།བྱམས་པས་གསོལ་པ།
བཅོམ་ལྡན་འདས་ཇི་ལྟར་ཉན་ཐོས་ཐམས་ཅད་གཅིག་ཏུ་ངེས་པར་གཏན་དུ་མྱ་ངན་ལས་འདས་པ་ལ་གནས་པ་ལགས་སམ།
བཅོམ་ལྡན་འདས་ཀྱིས་བཀའ་སྩལ་པ།
བྱམས་པ་དེ་ནི་མ་ཡིན་ནོ།
།དེ་ཅིའི་ཕྱིར་ཞེ་ན།
བྱམས་པ་འཇིག་རྟེན་འདི་ནི་ཁམས་སྣ་ཚོགས་པ་ཁམས་དུ་མ་སྟེ།
ཁམས་སྣ་ཚོགས་ཅན་དེར་འབྱུང་བ་ནི་སེམས་ཅན་གྱི་རིགས་དང་རང་བཞིན་མང་དུ་དམིགས་ཏེ།
བྱམས་པ་གང་ཐོག་མ་ཉིད་ནས་བཟང་པོའི་བྱེ་བྲག་དོན་དུ་གཉེར་བ་སྟེ།
བཟང་པོའི་བྱེ་བྲག་ཉིད་ཐོབ་པར་འགྱུར་བ་ཡང་ཡོད།
གང་ཐོག་མ་ཉིད་ནས་དམན་པའི་བྱེ་བྲག་དོན་དུ་གཉེར་བ་སྟེ།
དམན་པ་ཉིད་ཐོབ་པ་དེ་ཉིད་ཀྱིས་[^2841K]ཆོག་པར་འཛིན་པའི་རིགས་ཀྱི་རྣམ་པ་དེ་ལྟ་བུ་ཡང་ཡོད།
གང་ཐོག་མ་ཉིད་ནས་དམན་པའི་བྱེ་བྲག་དོན་དུ་གཉེར་བ་སྟེ།
དམན་པའི་བྱེ་བྲག་ཐོབ་ལ་[^2842K]དེ་ཙམ་གྱིས་ཆོག་པར་མི་འཛིན་གྱི་དེའི་གོང་དུ་བཟང་པོའི་བྱེ་བྲག་ཚོལ་ཞིང་བཟང་པོ་ཐོབ་པར་[^2843K]འགྱུར་བའི་རིགས་ཀྱི་བྱེ་བྲག་དེ་ལྟ་བུ་ཡང་ཡོད་དོ།
།བྱམས་པས་གསོལ་པ།
བཅོམ་ལྡན་འདས་སེམས་ཅན་གྱི་རིགས་ཀྱི་[^2844K]རྣམ་པ་གསུམ་པོ་གང་ལགས་པ་དེ་དགྲ་བཅོམ་པ་ཉིད་ཐོབ་ནས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་དོན་དུ་གཉེར་ཡང་སྐྱེ་བ་མ་མཆིས་པས་ཇི་ལྟར་ཐོབ་པར་འགྱུར།
སྒྲུབ་པ་ཉིད་དེའི་སྐྱེ་བ་ལགས་པར་ནི་བཅོམ་ལྡན་འདས་ཀྱིས་བཀའ་སྩལ་པ་ལགས།
བཅོམ་ལྡན་འདས་ཀྱིས་བཀའ་སྩལ་པ།
བྱམས་པ་དེའི་སྐྱེ་བ་ནི་ལས་དང་ཉོན་མོངས་པའི་དབང་གིས་སྐྱེ་བར་ནི་[^2845K]ང་མི་སྨྲའོ།
།དེའི་སྐྱེ་བ་བསམ་གྱིས་མི་ཁྱབ་པ་དང་སྤྲུལ་པ་དང་ཡོངས་སུ་བསྒྱུར་བའོ་ཞེས་ང་འདོགས་སོ།
།བྱམས་པས་གསོལ་པ།
བཅོམ་ལྡན་འདས་འདི་ལྟར་ཐོག་མ་ཉིད་ནས་བཟང་པོའི་བྱེ་བྲག་དོན་དུ་གཉེར་ཞིང་བཟང་པོའི་བྱེ་བྲག་ཉིད་ཐོབ་པར་འགྱུར་བ་བྱང་ཆུབ་སེམས་དཔའ་སེམས་དཔའ་ཆེན་པོའི་བསམ་པ་རླབས་པོ་ཆེ་དང་།
ཆེ་བའི་ལྷག་པའི་བསམ་པ་ནི་ངོ་མཚར་ལགས་སོ།
།བཅོམ་ལྡན་འདས་བྱང་ཆུབ་སེམས་དཔའི་བསམ་པ་རླབས་པོ་ཆེ་ནི་གང་ལགས།
ཆེ་བའི་ལྷག་པའི་བསམ་པ་ཉིད་ནི་གང་ལགས།
བཅོམ་ལྡན་འདས་ཀྱིས་བཀའ་སྩལ་པ།
བྱམས་པ་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་བརྒྱ་བྱིན་ཉིད་དང་།
འཇིག་རྟེན་སྐྱོང་བ་[^2846K]ཉིད་དང་།
འཁོར་ལོས་སྒྱུར་བ་ཉིད་ཐམས་ཅད་དང་།
འཇིག་རྟེན་གྱི་ཕུན་སུམ་ཚོགས་པ་ཐམས་ཅད་དོན་དུ་གཉེར་བ་མ་ཡིན་གྱི་དེ་དག་ལ་མ་ཆགས་ཤིང་མི་འཛིན་པས་དགེ་བའི་རྩ་བ་དེ་དག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་སྔོ་[^2847K]བར་བྱེད་པ་འདི་ནི་བྱང་ཆུབ་སེམས་དཔའ་རྣམས་ཀྱི་བསམ་པ་རླབས་པོ་ཆེའོ།
།བྱང་ཆུབ་སེམས་དཔའ་རྣམས་མ་ཆགས་པའི་བདེ་བ་དང་།
འཛིན་པ་མེད་པའི་བདེ་བ་དང་།
མྱ་ངན་ལས་འདས་པའི་བདེ་བ་སེམས་ཅན་ཐམས་ཅད་དང་ཐུན་མོང་དུ་བྱ་བར་འདོད་ཅིང་དགེ་བའི་རྩ་བ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སྔོ་[^2848K]བར་བྱེད་པ་གང་ཡིན་པ་འདི་ནི་འདི་ལྟ་སྟེ།
འཁོར་བ་ཡོངས་སུ་མི་གཏོང་བ་ཆེ་བའི་ལྷག་པའི་བསམ་པ་ཉིད་དུ་བལྟ་བར་བྱའོ།
།དེ་ནས་[^2849K]བཅོམ་ལྡན་འདས་ལ་བྱང་ཆུབ་སེམས་དཔའ་སེམས་དཔའ་ཆེན་པོ་བྱམས་པས་འདི་སྐད་ཅེས་གསོལ་ཏོ།
།བཅོམ་ལྡན་འདས་བྱང་ཆུབ་སེམས་དཔའི་[^2850K]ཆོས་རྣམས་ནི་ངོ་མཚར་རྨད་དུ་བྱུང་བ་ལགས་སོ།
།བྱང་ཆུབ་སེམས་དཔའི་བསླབ་པ་ནི་ངོ་མཚར་རྨད་དུ་བྱུང་བ་ལགས་སོ།
།བཅོམ་ལྡན་འདས་རིགས་ཀྱི་བུའམ་རིགས་ཀྱི་བུ་མོ་བྱང་ཆུབ་སེམས་དཔའི་ཆོས་ངོ་མཚར་རྨད་དུ་བྱུང་བ་རྣམས་ལ་སློབ་པར་འཚལ་བས།
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་པར་བགྱི་[^2851K]ལགས་སོ།
།དེ་ནས་ཚེ་དང་ལྡན་པ་རབ་འབྱོར་གྱིས་[^2852K]བཅོམ་ལྡན་འདས་ལ་འདི་སྐད་ཅེས་གསོལ་ཏོ།
།བཅོམ་ལྡན་འདས་གལ་ཏེ་ཆོས་ཐམས་ཅད་དངོས་པོ་མ་མཆིས་ཏེ།
དེ་དག་སངས་རྒྱས་བཅོམ་ལྡན་འདས་ཀྱིས་ཀྱང་མ་མཛད།
རང་སངས་རྒྱས་དང་།
དགྲ་བཅོམ་པ་དང་།
ཕྱིར་མི་འོང་བ་དང་།
ལན་ཅིག་ཕྱིར་འོང་བ་དང་།
རྒྱུན་དུ་ཞུགས་པས་ཀྱང་མ་བགྱིས།
དེ་དག་ལ་ཞུགས་པས་ཀྱང་མ་བགྱིས།
གང་བྱང་ཆུབ་འདི་ལ་སྤྱོད་པའི་བྱང་ཆུབ་སེམས་དཔའ་སེམས་དཔའ་ཆེན་པོ་དེ་དག་གིས་ཀྱང་མ་བགྱིས་ན་ཆོས་དེ་དག་ལ་འདི་དག་ནི་སེམས་ཅན་དམྱལ་བ་པའོ།
།འདི་ནི་བྱོལ་སོང་གི་སྐྱེ་གནས་པའོ།
།འདི་ནི་གཤིན་རྗེའི་འཇིག་རྟེན་པའོ།
།འདི་ནི་ལྷའོ།
།འདི་ནི་མིའོ།
།ལས་འདིས་[^2853K]ནི་སེམས་ཅན་དམྱལ་བ་དང་།
བྱོལ་སོང་གི་སྐྱེ་གནས་དང་།
གཤིན་རྗེའི་འཇིག་རྟེན་པར་འགྱུར་རོ།
།ལས་འདིས་ནི་མིར་འགྱུར་རོ།
།ལས་འདིས་ནི་རྒྱལ་ཆེན་བཞིའི་རིས་ཀྱི་ལྷར་འགྱུར་རོ།
།ལས་འདིས་ནི་སུམ་ཅུ་རྩ་གསུམ་དང་།
འཐབ་བྲལ་དང་།
དགའ་ལྡན་དང་།
འཕྲུལ་དགའ་དང་།
གཞན་འཕྲུལ་དབང་བྱེད་དང་།
ཚངས་རིས་དང་།
ཚངས་པའི་མདུན་ན་འདོན་དང་།
ཚངས་འཁོར་དང་།
ཚངས་ཆེན་དང་།
འོད་ཆུང་དང་།
ཚད་མེད་འོད་དང་།
འོད་གསལ་དང་།
དགེ་ཆུང་དང་།
ཚད་མེད་དགེ་[^2854K]དང་།
དགེ་རྒྱས་དང་།
སྤྲིན་མེད་དང་།
བསོད་ནམས་སྐྱེས་དང་།
འབྲས་བུ་ཆེ་དང་།
འདུ་ཤེས་མེད་པའི་སེམས་ཅན་རྣམས་དང་།
མི་སྤོང་བ་དང་།
མི་གདུང་བ་དང་།
ལེགས་མཐོང་དང་།
རབ་ལྟ་དང་།
འོག་མིན་གྱི་ལྷར་འགྱུར་རོ།
།ལས་འདིས་ནི་ནམ་མཁའ་མཐའ་ཡས་སྐྱེ་མཆེད་དང་།
རྣམ་ཤེས་མཐའ་ཡས་སྐྱེ་མཆེད་དང་།
ཅུང་ཟད་མེད་པའི་སྐྱེ་མཆེད་དང་།
འདུ་ཤེས་མེད་འདུ་ཤེས་མེད་མིན་སྐྱེ་མཆེད་ཀྱི་ལྷར་འགྱུར་རོ།
།ལས་འདིས་ནི་རྒྱུན་དུ་ཞུགས་པ་དང་།
ལན་ཅིག་ཕྱིར་འོང་བ་དང་།
ཕྱིར་མི་འོང་བ་དང་།
དགྲ་བཅོམ་པ་དང་།
རང་སངས་རྒྱས་སུ་འགྱུར་རོ།
།ལས་འདིས་ནི་བྱང་ཆུབ་སེམས་དཔའ་སེམས་དཔའ་ཆེན་པོར་འགྱུར་རོ།
།ལས་འདིས་ནི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སུ་འགྱུར་རོ་ཞེས་བགྱི་བར་ཐ་དད་དུ་དབྱེ་བའམ།
རྣམ་པར་དགོད་པ་[^2855K]ཡང་ཇི་ལྟར་འགྱུར།
བཅོམ་ལྡན་འདས་དངོས་པོ་མ་མཆིས་པ་ལ་ནི་བགྱི་བ་གང་ཡང་མ་མཆིས་ཏེ།
བགྱི་བ་གང་གིས་སེམས་ཅན་དམྱལ་བར་མཆི་བའམ།
བྱོལ་སོང་གི་སྐྱེ་གནས་སུ་མཆི་བའམ།
གཤིན་རྗེའི་འཇིག་རྟེན་དུ་མཆི་བའམ།
མིར་སྐྱེ་བའམ།
རྒྱལ་ཆེན་བཞིའི་རིས་ཀྱི་ལྷར་སྐྱེ་བའམ།
སུམ་ཅུ་རྩ་གསུམ་གྱི་ལྷར་སྐྱེ་བའམ།
འཐབ་བྲལ་དང་།
དགའ་ལྡན་དང་།
འཕྲུལ་དགའ་དང་།
གཞན་འཕྲུལ་དབང་བྱེད་དང་།
ཚངས་རིས་དང་།
ཚངས་པའི་མདུན་ན་འདོན་དང་།
ཚངས་འཁོར་དང་།
ཚངས་ཆེན་དང་།
འོད་ཆུང་དང་།
ཚད་མེད་འོད་དང་།
འོད་གསལ་དང་།
དགེ་ཆུང་དང་།
ཚད་མེད་དགེ་དང་།
དགེ་རྒྱས་དང་།
སྤྲིན་མེད་དང་།
བསོད་ནམས་སྐྱེས་དང་།
འབྲས་བུ་ཆེ་དང་།
འདུ་ཤེས་མེད་པའི་སེམས་ཅན་དང་།
མི་སྤོང་བ་དང་།
མི་གདུང་བ་དང་།
ལེགས་མཐོང་དང་།
རབ་ལྟ་དང་།
འོག་མིན་གྱི་ལྷར་སྐྱེ་བའམ།
ནམ་མཁའ་མཐའ་ཡས་སྐྱེ་མཆེད་དང་།
རྣམ་ཤེས་མཐའ་ཡས་སྐྱེ་མཆེད་དང་།
ཅུང་ཟད་མེད་[མེད་]པའི་སྐྱེ་མཆེད་དང་།
འདུ་ཤེས་མེད་འདུ་ཤེས་མེད་མིན་སྐྱེ་མཆེད་ཀྱི་ལྷར་སྐྱེ་བའམ།
རྒྱུན་དུ་ཞུགས་པའི་འབྲས་བུ་ཐོབ་པར་འགྱུར་བའམ།
ལན་ཅིག་ཕྱིར་འོང་བའི་འབྲས་བུ་དང་།
ཕྱིར་མི་འོང་བའི་འབྲས་བུ་དང་།
དགྲ་བཅོམ་པ་ཉིད་དང་།
རང་བྱང་ཆུབ་ཐོབ་པར་འགྱུར་བའམ།
བྱང་ཆུབ་སེམས་དཔའ་སེམས་དཔའ་ཆེན་པོའི་ལམ་ལ་སྤྱོད་པར་འགྱུར་བའམ།
རྣམ་པ་ཐམས་ཅད་མཁྱེན་པ་ཉིད་ཐོབ་པར་འགྱུར་བའམ།
ཐོབ་པར་གྱུར་ནས་སེམས་ཅན་རྣམས་འཁོར་བ་ལས་ཡོངས་སུ་འགྲོལ་བར་འགྱུར་རོ་ཞེས་བགྱི་བ་དེ་ལྟ་བུ་གང་ཡང་མ་མཆིས་སོ།
།དེ་སྐད་ཅེས་གསོལ་པ་དང་།
བཅོམ་ལྡན་འདས་གྱིས་[^2856K]ཚེ་དང་ལྡན་པ་རབ་འབྱོར་ལ་འདི་སྐད་ཅེས་བཀའ་སྩལ་ཏོ།
།རབ་འབྱོར་དེ་དེ་བཞིན་ནོ།
།དེ་དེ་བཞིན་ཏེ།
ཇི་སྐད་སྨྲས་པ་དེ་བཞིན་ཏེ།
རབ་འབྱོར་དངོས་པོ་མེད་པ་ལ་ནི་ལས་ཀྱང་མེད།
བྱ་བ་ཡང་མེད།
འབྲས་བུ་ཡང་མེད་ན།
འོན་ཀྱང་བྱིས་པ་སོ་སོའི་སྐྱེ་བོ་འཕགས་པའི་ཆོས་ལ་མི་མཁས་པ་རྣམས་ཀྱིས་ཆོས་རྣམས་དངོས་པོ་མེད་པའི་ངོ་བོ་ཉིད་དུ་མི་ཤེས་ཏེ།
ཕྱིན་ཅི་ལོག་ལས་བྱུང་བའི་སེམས་ཀྱིས་ལས་སྣ་ཚོགས་མངོན་པར་འདུ་བྱེད་པས་དེ་དག་གི་ལུས་རྣམ་པ་དེ་བཞིན་དུ་མངོན་པར་འགྲུབ་སྟེ།
སེམས་ཅན་དམྱལ་བའམ།
བྱོལ་སོང་གི་སྐྱེ་གནས་སམ།
གཤིན་རྗེའི་འཇིག་རྟེན་ནམ།
མིའམ།
རྒྱལ་ཆེན་བཞིའི་རིས་ཀྱི་ལྷའམ།
སུམ་ཅུ་རྩ་གསུམ་དང་།
འཐབ་བྲལ་དང་།
དགའ་ལྡན་དང་།
འཕྲུལ་དགའ་དང་།
གཞན་འཕྲུལ་དབང་བྱེད་དང་།
ཚངས་རིས་དང་།
ཚངས་པའི་མདུན་ན་འདོན་དང་།
ཚངས་འཁོར་དང་།
ཚངས་ཆེན་དང་།
འོད་ཆུང་དང་།
ཚད་མེད་འོད་དང་།
འོད་གསལ་དང་།
དགེ་ཆུང་དང་།
ཚད་མེད་དགེ་དང་།
དགེ་རྒྱས་དང་།
སྤྲིན་མེད་དང་།
བསོད་ནམས་སྐྱེས་དང་།
འདུ་ཤེས་མེད་པའི་སེམས་ཅན་དང་།
མི་སྤོང་བ་དང་།
མི་གདུང་བ་དང་།
ལེགས་མཐོང་དང་།
རབ་ལྟ་དང་།
འོག་མིན་གྱི་ལྷ་འམ།
ནམ་མཁའ་མཐའ་ཡས་སྐྱེ་མཆེད་དང་།
རྣམ་ཤེས་མཐའ་ཡས་སྐྱེ་མཆེད་དང་།
ཅུང་ཟད་མེད་པའི་སྐྱེ་མཆེད་དང་།
འདུ་ཤེས་མེད་འདུ་ཤེས་མེད་མིན་སྐྱེ་མཆེད་ཀྱི་ལྷའི་ནང་དུ་ལུས་མངོན་པར་འགྲུབ་སྟེ།
དངོས་པོ་མེད་པ་ལ་ནི་ལས་སམ།
བྱ་བའམ་འབྲས་བུ་མེད་དེ།
དངོས་པོ་མེད་པ་གང་ཡིན་པ་དེ་ནི་དངོས་པོ་མེད་པ་ཉིད་དོ།
།རབ་འབྱོར་དེ་ལ་འདི་སྐད་དུ་དངོས་པོ་མེད་པ་ལ་ནི་བྱ་བ་གང་ཡང་མེད་དེ།
བྱ་བ་གང་གིས་སེམས་ཅན་དམྱལ་བར་འགྲོ་བའམ།
བྱོལ་སོང་གི་སྐྱེ་གནས་སུ་འགྲོ་བའམ།
གཤིན་རྗེའི་འཇིག་རྟེན་དུ་འགྲོ་བའམ།
མིར་སྐྱེ་བའམ།
རྒྱལ་ཆེན་བཞིའི་རིས་ཀྱི་ལྷར་སྐྱེ་བའམ།
སུམ་ཅུ་རྩ་གསུམ་དང་།
འཐབ་བྲལ་དང་།
དགའ་ལྡན་དང་།
འཕྲུལ་དགའ་དང་།
གཞན་འཕྲུལ་དབང་བྱེད་དང་།
ཚངས་རིས་དང་།
ཚངས་པའི་མདུན་ན་འདོན་དང་།
ཚངས་འཁོར་དང་།
ཚངས་ཆེན་དང་།
འོད་ཆུང་དང་།
ཚད་མེད་འོད་དང་།
འོད་གསལ་དང་།
དགེ་ཆུང་དང་།
ཚད་མེད་དགེ་དང།
དགེ་རྒྱས་དང་།
སྤྲིན་མེད་དང་།
བསོད་ནམས་སྐྱེས་དང་།
འབྲས་བུ་ཆེ་དང་།[^2857K]འདུ་ཤེས་མེད་པའི་སེམས་ཅན་དང་།
མི་སྤོང་བ་དང་།
མི་གདུང་བ་དང་།
ལེགས་མཐོང་དང་།
རབ་ལྟ་དང་།
འོག་མིན་གྱི་ལྷར་སྐྱེ་བའམ།
ནམ་མཁའ་མཐའ་ཡས་སྐྱེ་མཆེད་དང་།
རྣམ་ཤེས་མཐའ་ཡས་སྐྱེ་མཆེད་དང་།
ཅུང་ཟད་མེད་པའི་སྐྱེ་མཆེད་དང་།
འདུ་ཤེས་མེད་འདུ་ཤེས་མེད་མིན་གྱི་སྐྱེ་མཆེད་ཀྱི་[^2858K]ལྷར་སྐྱེ་བའམ།
རྒྱུན་དུ་ཞུགས་པའི་འབྲས་བུ་ཐོབ་པར་འགྱུར་བའམ།
ལན་ཅིག་ཕྱིར་འོང་བའི་འབྲས་བུ་དང་།
ཕྱིར་མི་འོང་བའི་འབྲས་བུ་དང་།
དགྲ་བཅོམ་པ་ཉིད་དང་།
རང་བྱང་ཆུབ་ཐོབ་པར་འགྱུར་བའམ།
བྱང་ཆུབ་སེམས་དཔའ་སེམས་དཔའ་ཆེན་པོའི་ལམ་ལ་སྤྱོད་པའམ།
རྣམ་པ་ཐམས་ཅད་མཁྱེན་པ་ཉིད་ཐོབ་པར་འགྱུར་བའམ།
དེ་ཐོབ་ནས་སེམས་ཅན་རྣམས་འཁོར་བ་ལས་ཡོངས་སུ་སྒྲོལ་བར་འགྱུར་བ་དེ་ལྟ་བུའི་བྱ་བ་གང་ཡང་མེད་དོ་ཞེས་ཟེར་བ་ནི།
རབ་འབྱོར་དེ་ཇི་སྙམ་དུ་སེམས།
ལམ་དངོས་པོ་མེད་པ་མ་ཡིན་ནམ།
རྒྱུན་དུ་ཞུགས་པའི་འབྲས་བུ་དངོས་པོ་མེད་པ་མ་ཡིན་ནམ།
ལན་ཅིག་ཕྱིར་འོང་བའི་འབྲས་བུ་དང་།
ཕྱིར་མི་འོང་བའི་འབྲས་བུ་དང་།
དགྲ་བཅོམ་པ་ཉིད་དང་།
རང་བྱང་ཆུབ་དངོས་པོ་མེད་པ་མ་ཡིན་ནམ།
རྣམ་པ་ཐམས་ཅད་མཁྱེན་པ་ཉིད་ཀྱི་བར་དུ་དངོས་པོ་མེད་པ་མ་ཡིན་ནམ།
གསོལ་པ།
བཅོམ་ལྡན་འདས་ལམ་ནི་དངོས་པོ་མ་མཆིས་པའོ།
།རྒྱུན་དུ་ཞུགས་པའི་འབྲས་བུ་ནི་དངོས་པོ་མ་མཆིས་པའོ།
།ལན་ཅིག་ཕྱིར་འོང་བའི་འབྲས་བུ་དང་།
ཕྱིར་མི་འོང་བའི་འབྲས་བུ་དང་།
དགྲ་བཅོམ་པ་ཉིད་དང་།
རང་བྱང་ཆུབ་ནི་དངོས་པོ་མ་མཆིས་སོ[^2859K]།
།རྣམ་པ་ཐམས་ཅད་མཁྱེན་པ་ཉིད་ཀྱི་བར་ནི་དངོས་པོ་མ་མཆིས་པའོ།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་ཇི་སྙམ་དུ་སེམས།
དངོས་པོ་མེད་པའི་ཆོས་ཤིག་དངོས་པོ་མེད་པའི་ཆོས་ཐོབ་པར་བྱེད་སྙམ་མམ།
གསོལ་པ།
བཅོམ་ལྡན་འདས་དེ་ནི་མ་ལགས་སོ།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་ལྟར་ན་དངོས་པོ་མེད་པ་གང་ཡིན་པ་དང་།
ལམ་གང་ཡིན་པའི་ཆོས་དེ་གཉིས་ཀ་ལྡན་པ་ཡང་མ་ཡིན།
མི་ལྡན་པ་ཡང་མ་ཡིན།
གཟུགས་མེད་པ།
བསྟན་དུ་མེད་པ།
ཐོགས་པ་མེད་པ།
མཚན་ཉིད་གཅིག་པ་སྟེ།
འདི་ལྟར་མཚན་ཉིད་མེད་པའོ།
།རབ་འབྱོར་དེ་ལ་བྱང་ཆུབ་[^2860K]སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
ཐབས་མཁས་པས་སེམས་ཅན་ཕྱིན་ཅི་ལོག་བཞིས་ཕུང་པོ་ལྔ་ལ་མངོན་པར་ཞེན་པ།
མི་རྟག་པ་ལ་རྟག་པའི་འདུ་ཤེས་སུ་གྱུར་པ།
སྡུག་བསྔལ་བ་ལ་བདེ་བའི་འདུ་ཤེས་སུ་གྱུར་པ།
བདག་མེད་པ་ལ་བདག་ཏུ་[^2861K]འདུ་ཤེས་སུ་གྱུར་པ།
མི་སྡུག་པ་ལ་སྡུག་པའི་འདུ་ཤེས་སུ་གྱུར་པ།
དངོས་པོ་ལ་མངོན་པར་ཞེན་པ་རྣམས་དངོས་པོ་ལས་རྣམ་པར་འགྲེལ་ཏོ་ཞེས་བྱ་བ་ནི་ཕྱིན་ཅི་ལོག་སྤངས་པ་ལ་དགོད་པའི་ཕྲིན་ལས་ཡིན་ནོ།།
།།རབ་འབྱོར་གྱིས་གསོལ་པ།
བཅོམ་ལྡན་འདས་ཅི་ལགས་བྱིས་པ་སོ་སོའི་སྐྱེ་བོ་རྣམས་གང་ལ་དངོས་པོའོ་ཞེས་ནས་མངོན་པར་ཞེན་པར་འགྱུར་བ་དེ་ལྟ་བུའི་དངོས་པོ་མ་ནོར་བ་དེ་བཞིན་[^2862K]ཞེས་བགྱི་བ་མ་མཆིས་སམ།
དེ་སྟེ་མ་མཆིས་ན་ནི་མངོན་པར་འདུ་བགྱིད་པར་ཡང་ཇི་ལྟར་འགྱུར།
སུག་ལས་དེས་ཀྱང་ཤུལ་[^2863K]རྒྱུད་ལྔའི་འཁོར་བ་ན་[^2864K]ཅི་སྟེ་མི་འགྲོལ།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་ཕྱིན་ཅི་ལོག་མ་གཏོགས་པར་[^2865K]གང་ལ་གནས་ན་སྟེ།
བྱིས་པ་སོ་སོའི་སྐྱེ་བོ་རྣམས་ལས་མངོན་པར་འདུ་བྱེད་པའི་དངོས་པོ་ནི་ཆུང་ངུ་ན་སྐྲའི་རྩེ་མོའི་ཆ་ཤས་བཞག་པ་ཙམ་ཡང་མེད་དོ།
།རབ་འབྱོར་དེ་ལྟ་བས་ན་ཅི་ནས་ཀྱང་དོན་འདི་གསལ་ཞིང་རྫོགས་པ་དང་།
མཁས་པས་[^2866K]ཤེས་པར་བྱ་བའི་ཕྱིར་ཁྱོད་ལ་དཔེ་བཤད་དོ།
།རབ་འབྱོར་དེ་ཇི་སྙམ་དུ་སེམས།
རྨི་ལམ་དུ་མཐོང་བ་ལ་རྨི་ལམ་མཐོང་བ་དེ་གང་ལ་གནས་ཤིང་འདོད་པའི་ཡོན་ཏན་ལྔས་ཡོངས་སུ་སྤྱོད་པ་དེ་ལྟ་བུའི་དངོས་པོ་གང་ཡང་ཡོད་དམ།
གསོལ་པ།
བཅོམ་ལྡན་འདས་རྨི་ལམ་ཉིད་ཀྱང་མ་མཆིས་ན་རྨི་ལམ་མཐོང་བ་དེ་གང་[^2867K]ལ་གནས་ཤིང་།
འདོད་པའི་ཡོན་ཏན་ལྔས་ཡོངས་སུ་སྤྱོད་པ་ལྟ་སྨོས་ཀྱང་ཅི་འཚལ་ཏེ་མ་མཆིས་སོ།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་ཇི་སྙམ་དུ་སེམས།
འཇིག་རྟེན་པའམ།
འཇིག་རྟན་(རྟེན་)ལས་འདས་པའམ།
ཟག་པ་དང་བཅས་པའམ།
ཟག་པ་མེད་པའམ།
འདུས་བྱས་སམ།
འདུས་མ་བྱས་ཀྱི་ཆོས་གང་ལ་ཡང་རྨི་ལམ་དང་འདྲ་བ་མ་ཡིན་པ་དེ་ལྟ་བུ་ཡོད་དམ།
གསོལ་པ།
བཅོམ་ལྡན་འདས་འཇིག་རྟེན་པའམ།
འཇིག་རྟེན་ལས་འདས་པའམ།
ཟག་པ་དང་བཅས་པའམ།
ཟག་པ་མ་མཆིས་པའམ།
འདུས་བྱས་སམ།
འདུས་མ་བྱས་ཀྱི་ཆོས་གང་ལ་[^2868K]ཡང་རྨི་ལམ་ལྟ་བུ་མ་ལགས་པ་དེ་ལྟ་བུ་མ་མཆིས་སོ།
།བཅོམ་ལྡན་འདས་ཀྱིས་བཀའ་སྩལ་པ།
ཅི་རྨི་ལམ་ལྟ་བུ་[^2869K]རྒྱུད་ལྔའི་འཁོར་བ་ཡོད་དམ།
གསོལ་པ།བཅོམ་ལྡན་འདས་དེ་ནི་མ་ལགས་སོ།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་ཇི་སྙམ་དུ་སེམས།
རྨི་ལམ་ལ་ལམ་[^2870K]བསྒོམས་པས་ཀུན་ནས་ཉོན་མོངས་པར་ཡང་མི་འགྱུར་རྣམ་པར་བྱང་བར་ཡང་མི་འགྱུར་བ་དེ་ལྟ་བུའི་ལམ་སྒོམ་པ་ཡོད་དམ།
གསོལ་པ།
བཅོམ་ལྡན་འདས་དེ་ནི་མ་ལགས་སོ།
།བཅོམ་ལྡན་འདས་དེ་ནི་དངོས་པོ་མ་མཆིས་པ་སྟེ།
བརྗོད་པ་དང་།
ཚིག་དང་།
སྒྲ་དང་།
ཡི་གེ་ཐམས་ཅད་ཀྱིས་གདགས་སུ་མ་མཆིས་པའོ།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་ཇི་སྙམ་དུ་སེམས།
མེ་ལོང་ལ་གཟུགས་བརྙན་སྣང་བ་དེ་ལ་གང་ལས་མངོན་པར་འདུ་བྱེད་ཅིང་མངོན་པར་འདུས་བྱས་པས་སེམས་ཅན་དམྱལ་བར་འགྲོ་བའམ།
བྱོལ་སོང་གི་སྐྱེ་གནས་སུ་འགྲོ་བའམ།
གཤིན་རྗེའི་འཇིག་རྟེན་དུ་འགྲོ་བའམ།
མི་དང་ལྷར་འགྲོ་བ་དེ་ལྟ་བུའི་དངོས་པོ་ཡོད་དམ།
གསོལ་པ།
བཅོམ་ལྡན་འདས་དེ་ནི་མ་ལགས་སོ།
།བཅོམ་ལྡན་འདས་དེ་ནི་གཞན་དུ་ན་བྱིས་པ་རྣམས་སླུ་བ་[^2871K]མ་གཏོགས་པར་དངོས་པོ་མ་མཆིས་པ་སྟེ།
གཟུགས་བརྙན་ཉིད་ཀྱང་མ་མཆིས་ན།
གང་མངོན་པར་འདུ་བགྱིད་ཅིང་མངོན་པར་འདུ་བགྱིས་པས་སེམས་ཅན་དམྱལ་བར་མཆི་བའམ།
བྱོལ་སོང་གི་སྐྱེ་གནས་སུ་མཆི་བ་འམ།
གཤིན་རྗེའི་འཇིག་རྟེན་དུ་མཆི་བའམ།
མི་དང་ལྷར་གྱུར་པའི་སུག་ལས་ལྟ་སྨོས་ཀྱང་ཅི་འཚལ་ཏེ་མ་མཆིས་སོ།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་[^2872K]ཇི་སྙམ་དུ་སེམས།
དེ་ལ་ལམ་བསྒོམས་པས་ཀུན་ནས་ཉོན་མོངས་པར་ཡང་མི་འགྱུར་ལ།
རྣམ་པར་བྱང་བར་ཡང་མི་འགྱུར་བ་དེ་ལྟ་བུའི་ལམ་སྒོམ་པ་ཡོད་དམ།
གསོལ་པ།
བཅོམ་ལྡན་འདས་དེ་ནི་མ་ལགས་སོ།
།བཅོམ་ལྡན་འདས་གཟུགས་བརྙན་ཉིད་ཀྱང་དངོས་པོ་མ་མཆིས་ན།
ལམ་བསྒོམས་པས་[^2873K]ཀུན་ནས་ཉོན་མོངས་པར་ཡང་མི་འགྱུར་ལ།
རྣམ་པར་བྱང་བར་ཡང་མི་འགྱུར་བ་དེ་ལྟ་བུའི་ལམ་སྒོམ་པ་ལྟ་སྨོས་ཀྱང་ཅི་འཚལ་ཏེ་མ་མཆིས་སོ།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་ཇི་སྙམ་དུ་སེམས།
ནགས་སྟུག་པོ་དང་།
རི་དང་།
གཅོང་རོང་དང་།
ལུང་པ་ནས་སྒྲ་བརྙན་བྱུང་ན་སྒྲ་བརྙན་དེ་ལས་མངོན་པར་འདུ་བྱེད་ཅིང་མངོན་པར་འདུ་བྱས་པས་སེམས་ཅན་དམྱལ་བར་འགྲོ་བའམ།
བྱོལ་སོང་གི་སྐྱེ་གནས་སུ་འགྲོ་བའམ།
གཤིན་རྗེའི་འཇིག་རྟེན་དུ་འགྲོ་བའམ།
ལྷ་དང་མིར་གྱུར་པ་[^2874K]དེ་ལྟ་བུའི་དངོས་པོ་ཡོད་དམ།
གསོལ་པ།
བཅོམ་ལྡན་འདས་དེ་ནི་མ་ལགས་སོ།
།བཅོམ་ལྡན་འདས་སྒྲ་བརྙན་དེ་ཉིད་ཀྱང་དངོས་པོ་མ་མཆིས་ན།
དེ་ལ་གང་སུག་ལས་མངོན་པར་འདུ་བགྱིད་ཅིང་མངོན་པར་འདུ་བགྱིས་ན་སེམས་ཅན་དམྱལ་བར་མཆི་བའམ།
བྱོལ་སོང་གི་སྐྱེ་གནས་སུ་མཆི་བའམ།
གཤིན་རྗེའི་འཇིག་རྟེན་དུ་མཆི་བའམ།
ལྷ་དང་མིར་སྐྱེ་བའམ།
རྒྱལ་ཆེན་བཞིའི་རིས་ཀྱི་ལྷར་སྐྱེ་བའམ།
སུམ་ཅུ་རྩ་གསུམ་དང་།
འཐབ་བྲལ་དང་།
དགའ་ལྡན་དང་།
འཕྲུལ་དགའ་དང་།
གཞན་འཕྲུལ་དབང་བྱེད་དང་།
ཚངས་རིས་དང་།
ཚངས་པའི་མདུན་ན་འདོན་དང་།
ཚངས་འཁོར་དང་།
ཚངས་ཆེན་དང་།
འོད་ཆུང་དང་།
ཚད་མེད་འོད་དང་།
འོད་གསལ་དང་།
དགེ་ཆུང་དང་།
ཚད་མེད་དགེ་དང་།
དགེ་རྒྱས་དང་།
སྤྲིན་མེད་དང་།
བསོད་ནམས་སྐྱེས་དང།
འབྲས་བུ་ཆེ་དང་།[^2875K]འདུ་ཤེས་མེད་པའི་སེམས་ཅན་དང་།
མི་སྤོང་བ་དང་།
མི་གདུང་བ་དང་།
ལེགས་མཐོང་དང་།
རབ་ལྟ་དང་།
འོག་མིན་གྱི་ལྷར་སྐྱེ་བའམ།
ནམ་མཁའ་མཐའ་ཡས་སྐྱེ་མཆེད་དང་།
རྣམ་ཤེས་མཐའ་ཡས་སྐྱེ་མཆེད་དང་།
ཅུང་ཟད་མེད་པའི་སྐྱེ་མཆེད་དང་།
འདུ་ཤེས་མེད་འདུ་ཤེས་མེད་མིན་སྐྱེ་མཆེད་ཀྱི་ལྷར་སྐྱེ་བ་ལྟ་སྨོས་ཀྱང་ཅི་འཚལ་ཏེ་མ་མཆིས་སོ།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་ཇི་སྙམ་དུ་སེམས།
སྒྲ་བརྙན་གྱི་[^2876K]ལམ་གང་ལ་བསྒོམས་པས་ཀུན་ནས་ཉོན་མོངས་པར་ཡང་མི་འགྱུར་ལ།
རྣམ་པར་བྱང་བར་ཡང་མི་འགྱུར་བ་དེ་ལྟ་བུའི་ལམ་[^2877K]སྒོམ་པ་ཡོད་དམ།
གསོལ་པ།
བཅོམ་ལྡན་འདས་དེ་ནི་མ་ལགས་ཏེ།
བཅོམ་ལྡན་འདས་སྒྲ་བརྙན་ཉིད་ཀྱང་ཤིན་ཏུ་མ་མཆིས་པ་ལགས་ན།
ལམ་གང་བསྒོམས་པས་ཀུན་ནས་ཉོན་མོངས་པར་ཡང་མི་འགྱུར་ལ།
རྣམ་པར་བྱང་བར་ཡང་མི་འགྱུར་བའི་ལམ་སྒོམ་པ་ལྟ་སྨོས་ཀྱང་ཅི་འཚལ་ཏེ་མ་མཆིས་སོ།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་ཇི་སྙམ་དུ་སེམས།
སྨིག་རྒྱུ་ལ་ཆུ་མེད་པར་ཆུར་འདུ་ཤེས་སུ་གྱུར་པ་དང་།
ཆུ་ཀླུང་མེད་པར་ཆུ་ཀླུང་གི་འདུ་ཤེས་སུ་གྱུར་པ་དང་།
གྲོང་ཁྱེར་མེད་པར་གྲོང་ཁྱེར་གྱི་འདུ་ཤེས་སུ་གྱུར་པ་དང་།
སྐྱེད་མོས་ཚལ་མེད་པར་སྐྱེད་མོས་ཚལ་གྱི་འདུ་ཤེས་སུ་གྱུར་པ་དེ་ལ་འདུ་ཤེས་ཀྱི་ལམ་གང་མངོན་པར་འདུ་བྱས་པས་སེམས་ཅན་དམྱལ་བར་འགྲོ་བའམ།
བྱོལ་སོང་གི་སྐྱེ་གནས་སུ་འགྲོ་བའམ།
གཤིན་རྗེའི་འཇིག་རྟེན་དུ་འགྲོ་བའམ།
མིར་སྐྱེ་བའམ།
རྒྱལ་ཆེན་བཞིའི་རིས་ཀྱི་ལྷར་སྐྱེ་བའམ།
སུམ་ཅུ་རྩ་གསུམ་དང་།
འཐབ་བྲལ་དང་།
དགའ་ལྡན་དང་།
འཕྲུལ་དགའ་དང་།
གཞན་འཕྲུལ་དབང་བྱེད་དང་།
ཚངས་རིས་དང་།
ཚངས་པའི་མདུན་ན་འདོན་དང་།
ཚངས་འཁོར་དང་།
ཚངས་ཆེན་དང་།
འོད་ཆུང་དང་།
ཚད་མེད་འོད་དང་།
འོད་གསལ་དང་།
དགེ་ཆུང་དང་།
ཚད་མེད་དགེ་དང།
དགེ་རྒྱས་དང་།
སྤྲིན་མེད་དང་།
བསོད་ནམས་སྐྱེས་དང་།
འབྲས་བུ་ཆེ་དང་།
འདུ་ཤེས་མེད་པའི་སེམས་ཅན་དང་།
མི་སྤོང་བ་དང་།
མི་གདུང་བ་དང་།
ལེགས་མཐོང་དང་།
རབ་ལྟ་དང་།
འོག་མིན་གྱི་ལྷར་སྐྱེ་བའམ།
ནམ་མཁའ་མཐའ་ཡས་སྐྱེ་མཆེད་དང་།
རྣམ་ཤེས་མཐའ་ཡས་སྐྱེ་མཆེད་དང་།
ཅུང་ཟད་མེད་པའི་སྐྱེ་མཆེད་དང་།
འདུ་ཤེས་མེད་འདུ་ཤེས་མེད་མིན་སྐྱེ་མཆེད་ཀྱི་ལྷར་སྐྱེ་བ་དེ་ལྟ་བུ་ཡོད་དམ།
གསོལ་པ།
བཅོམ་ལྡན་འདས་སྨིག་རྒྱུ་ལ་འདུ་ཤེས་ཕྱིན་ཅི་ལོག་ཏུ་གྱུར་པ་དང་།
མིག་གིས་ལོག་པར་མཐོང་བ་མ་གཏོགས་པར་ཆུ་ཀླུང་དང་།
གྲོང་ཁྱེར་དང་།
སྐྱེད་མོས་ཚལ་ཤིན་ཏུ་མ་མཆིས་ན་སུག་ལས་གང་མངོན་པར་འདུ་བགྱིས་པས།
སེམས་ཅན་དམྱལ་བར་མཆི་བའམ།
བྱོལ་སོང་གི་སྐྱེ་གནས་སུ་མཆི་བའམ།
གཤིན་རྗེའི་འཇིག་རྟེན་དུ་མཆི་བའམ།
མིར་སྐྱེ་བའམ།
རྒྱལ་ཆེན་བཞིའི་རིས་ཀྱི་ལྷར་སྐྱེ་བའམ།
སུམ་ཅུ་རྩ་གསུམ་དང་།
འཐབ་བྲལ་དང་།
དགའ་ལྡན་དང་།
འཕྲུལ་དགའ་དང་།
གཞན་འཕྲུལ་དབང་བྱེད་དང་།
ཚངས་རིས་དང་།
ཚངས་པའི་མདུན་ན་འདོན་དང་།
ཚངས་འཁོར་དང་།
ཚངས་ཆེན་དང་།
འོད་ཆུང་དང་།
ཚད་མེད་འོད་དང་།
འོད་གསལ་དང་།
དགེ་ཆུང་དང་།
ཚད་མེད་དགེ་དང་།
དགེ་རྒྱས་དང་།
སྤྲིན་མེད་དང་།
བསོད་ནམས་སྐྱེས་དང་།
འབྲས་བུ་ཆེ་དང་།
འདུ་ཤེས་མེད་པའི་སེམས་ཅན་དང་།
མི་སྤང་བ་[^2878K]དང་།
མི་གདུང་བ་དང་།
ལེགས་མཐོང་དང་།
རབ་ལྟ་དང་།
འོག་མིན་གྱི་ལྷར་སྐྱེ་བའམ།
ནམ་མཁའ་མཐའ་ཡས་སྐྱེ་མཆེད་དང་།
རྣམ་ཤེས་མཐའ་ཡས་སྐྱེ་མཆེད་དང་།
ཅུང་ཟད་མེད་པའི་སྐྱེ་མཆེད་དང་།འདུ་ཤེས་མེད་འདུ་ཤེས་མེད་མིན་སྐྱེ་མཆེད་ཀྱི་ལྷར་སྐྱེ་བར་འགྱུར་བ་ལྟ་སྨོས་ཀྱང་ཅི་འཚལ་ཏེ་མ་མཆིས་སོ།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་ཇི་སྙམ་དུ་སེམས།
ཕྱིན་ཅི་ལོག་གི་འདུ་ཤེས་དེ་ལ་ལམ་གང་བསྒོམས་པས་ཀུན་ནས་ཉོན་མོངས་པར་ཡང་མི་འགྱུར་ལ།
རྣམ་པར་བྱང་བར་ཡང་མི་འགྱུར་བ་དེ་ལྟ་བུའི་ལམ་སྒོམ་པ་ཡོད་དམ།
གསོལ་པ།
བཅོམ་ལྡན་འདས་དེ་ནི་མ་ལགས་ཏེ།
བཅོམ་ལྡན་འདས་ཕྱིན་ཅི་ལོག་གི་འདུ་ཤེས་དེ་ཉིད་ཀྱང་དངོས་པོ་མ་མཆིས་པ་ལགས་ན།
ལམ་གང་བསྒོམས་པས་ཀུན་ནས་ཉོན་མོངས་པར་ཡང་མི་འགྱུར་ལ།
རྣམ་པར་བྱང་བར་ཡང་མི་འགྱུར་བའི་ལམ་སྒོམ་པ་ལྟ་སྨོས་ཀྱང་ཅི་འཚལ་ཏེ་མ་མཆིས་སོ།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་ཇི་སྙམ་དུ་སེམས།
སྒྱུ་མའི་མཁན་པོས་སྒྱུ་མ་སྣ་ཚོགས་གླང་པོའི་ཚོགས་སམ།
རྟའི་ཚོགས་སམ།
གླང་གི་ཚོགས་སམ།
དཔུང་བུ་ཆུང་གི་ཚོགས་སམ།
བུད་མེད་ཀྱི་གཟུགས་སམ།
སྐྱེས་པའི་གཟུགས་མངོན་པར་སྤྲུལ་ནས།
སྒྱུ་མ་དེ་ལ་གང་མངོན་པར་འདུ་བྱས་པས་སེམས་ཅན་དམྱལ་བར་འགྲོ་བའམ།
བྱོལ་སོང་གི་སྐྱེ་གནས་སུ་འགྲོ་བའམ།
གཤིན་རྗེའི་འཇིག་རྟེན་དུ་འགྲོ་བའམ།
མིར་སྐྱེ་བའམ།
རྒྱལ་ཆེན་བཞིའི་རིས་ཀྱི་ལྷར་སྐྱེ་བའམ།
སུམ་ཅུ་རྩ་གསུམ་དང་།
འཐབ་བྲལ་དང་།
དགའ་ལྡན་དང་།
འཕྲུལ་དགའ་དང་།
གཞན་འཕྲུལ་དབང་བྱེད་དང་།
ཚངས་རིས་དང་།
ཚངས་པའི་མདུན་ན་འདོན་དང་།
ཚངས་འཁོར་དང་།
ཚངས་ཆེན་དང་།
འོད་ཆུང་དང་།
ཚད་མེད་འོད་དང་།
འོད་གསལ་དང།
དགེ་ཆུང་དང་།
ཚད་མེད་དགེ་དང་།
དགེ་རྒྱས་དང་།
སྤྲིན་མེད་དང་།
བསོད་ནམས་སྐྱེས་དང་།
འབྲས་བུ་ཆེ་དང་།[^2879K]འདུ་ཤེས་མེད་པའི་སེམས་ཅན་དང་།
མི་སྤོང་བ་དང་།
མི་གདུང་བ་དང་།
ལེགས་མཐོང་དང་།
རབ་ལྟ་དང་།
འོག་མིན་གྱི་ལྷར་སྐྱེ་བའམ།
[^2880K]ནམ་མཁའ་མཐའ་ཡས་སྐྱེ་མཆེད་དང་།
རྣམ་ཤེས་མཐའ་ཡས་སྐྱེ་མཆེད་དང་།
ཅུང་ཟད་མེད་པའི་སྐྱེ་མཆེད་དང་།
འདུ་ཤེས་མེད་འདུ་ཤེས་མེད་མིན་སྐྱེ་མཆེད་ཀྱི་ལྷར་སྐྱེ་བ་དེ་ལྟ་བུའི་དངོས་པོ་ཡོད་དམ།
གསོལ་པ།
བཅོམ་ལྡན་འདས་དེ་ནི་མ་ལགས་ཏེ།
སྒྱུ་མ་དེ་གང་ལ་གནས་ཏེ་སུག་ལས་དེ་[^2881K]གང་མངོན་པར་འདུ་བགྱིད་པ་དང་།
སུག་ལས་གང་མངོན་པར་འདུ་བགྱིས་པས།
སེམས་ཅན་དམྱལ་བར་མཆི་བའམ།
བྱོལ་སོང་གི་སྐྱེ་གནས་སམ།
གཤིན་རྗེའི་འཇིག་རྟེན་དུ་མཆི་བའམ།
མིར་སྐྱེ་བའམ།
རྒྱལ་ཆེན་བཞིའི་རིས་ཀྱི་ལྷར་སྐྱེ་བའམ།
སུམ་ཅུ་རྩ་གསུམ་དང་།
འཐབ་བྲལ་དང་།
དགའ་ལྡན་དང་།
འཕྲུལ་དགའ་དང་།
གཞན་འཕྲུལ་དབང་བྱེད་དང་།
ཚངས་རིས་དང་།
ཚངས་པའི་མདུན་ན་འདོན་དང་།
ཚངས་འཁོར་དང་།
ཚངས་ཆེན་དང་།
འོད་ཆུང་དང་།
ཚད་མེད་འོད་དང་།
འོད་གསལ་དང་།
དགེ་ཆུང་དང་།
ཚད་མེད་དགེ་དང་།
དགེ་རྒྱས་དང་།
སྤྲིན་མེད་དང་།
བསོད་ནམས་སྐྱེས་དང་།
འབྲས་བུ་ཆེ་དང་།
འདུ་ཤེས་མེད་པའི་སེམས་ཅན་དང་།
མི་སྤོང་བ་དང་།
མི་གདུང་བ་དང་།
ལེགས་མཐོང་དང་།
རབ་ལྟ་དང་།
འོག་མིན་གྱི་ལྷར་སྐྱེ་བའམ།
ནམ་མཁའ་མཐའ་ཡས་སྐྱེ་མཆེད་དང་།
རྣམ་ཤེས་མཐའ་ཡས་སྐྱེ་མཆེད་དང་།
ཅུང་ཟད་མེད་པའི་སྐྱེ་མཆེད་དང་།
འདུ་ཤེས་མེད་འདུ་ཤེས་མེད་མིན་སྐྱེ་མཆེད་ཀྱི་ལྷར་སྐྱེ་བར་འགྱུར་བ་ནི་སྐྲའི་རྩེ་མོའི་ཆ་ཤས་བཞག་པ་ཙམ་ཡང་མ་མཆིས་སོ།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་ཇི་སྙམ་དུ་སེམས།
སྒྱུ་མ་ལ་གང་ལམ་བསྒོམས་པས་ཀུན་ནས་ཉོན་མོངས་པར་ཡང་མི་འགྱུར་ལ།
རྣམ་པར་བྱང་བར་ཡང་མི་འགྱུར་བ་དེ་ལྟ་བུའི་ལམ་སྒོམ་པ་[^2882K]གང་ཡང་ཡོད་དམ།
གསོལ་པ།
བཅོམ་ལྡན་འདས་དེ་ནི་མ་ལགས་ཏེ།
བཅོམ་ལྡན་འདས་དངོས་པོ་མ་མཆིས་པའི་ཆོས་ལ་ཉོན་མོངས་པའམ།
རྣམ་པར་བྱང་བར་འགྱུར་བ་ལྟ་ག་ལ་མཆིས།
བཅོམ་ལྡན་འདས་ཀྱིས་བཀའ་[^2883K]སྩལ་པ།
རབ་འབྱོར་དེ་ཇི་སྙམ་དུ་སེམས།
དེ་བཞིན་གཤེགས་པས་སྤྲུལ་པ་མཛད་ན།
སྤྲུལ་པ་དེ་ལས་གང་མངོན་པར་འདུ་བྱས་པས་སེམས་ཅན་དམྱལ་བར་འགྲོ་བའམ།
བྱོལ་སོང་གི་སྐྱེ་གནས་སུ་འགྲོ་བའམ།
གཤིན་རྗེའི་འཇིག་རྟེན་དུ་འགྲོ་བ་འམ།
མིར་སྐྱེ་བ་འམ།
རྒྱལ་ཆེན་བཞིའི་རིས་ཀྱི་ལྷར་སྐྱེ་བའམ།
སུམ་ཅུ་རྩ་གསུམ་དང་།
འཐབ་བྲལ་དང་།
དགའ་ལྡན་དང་།
འཕྲུལ་དགའ་དང་།
གཞན་འཕྲུལ་དབང་བྱེད་དང་།
ཚངས་རིས་དང་།
ཚངས་པའི་མདུན་ན་འདོན་དང་།
ཚངས་འཁོར་དང་།
ཚངས་ཆེན་དང་།
འོད་ཆུང་དང་།
ཚད་མེད་འོད་དང་།
འོད་གསལ་དང་།
དགེ་ཆུང་དང་།
ཚད་མེད་དགེ་དང།
དགེ་རྒྱས་དང་།
སྤྲིན་མེད་དང་།
བསོད་ནམས་སྐྱེས་དང་།
འབྲས་བུ་ཆེ་དང་།
འདུ་ཤེས་མེད་པའི་སེམས་ཅན་དང་།
མི་སྤོང་བ་དང་།
མི་གདུང་བ་དང་།
ལེགས་མཐོང་དང་།
རབ་ལྟ་དང་།
འོག་མིན་གྱི་ལྷར་སྐྱེ་བའམ།
ནམ་མཁའ་མཐའ་ཡས་སྐྱེ་མཆེད་དང་།
རྣམ་ཤེས་མཐའ་ཡས་སྐྱེ་མཆེད་དང་།
ཅུང་ཟད་མེད་པའི་སྐྱེ་མཆེད་དང་།
འདུ་ཤེས་མེད་འདུ་ཤེས་མེད་མིན་སྐྱེ་མཆེད་ཀྱི་[^2884K]ལྷར་སྐྱེ་བར་འགྱུར་བ་དེ་ལྟ་བུའི་དངོས་པོ་ཡོད་དམ།
གསོལ་པ།
བཅོམ་ལྡན་འདས་དེ་ནི་མ་ལགས་ཏེ།
བཅོམ་ལྡན་འདས་སྤྲུལ་པ་དེ་ལ་དངོས་པོ་མ་མཆིས་སོ།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་ཇི་སྙམ་དུ་སེམས།
སྤྲུལ་པ་དེ་ལ་ལམ་གང་བསྒོམས་པས་ཀུན་ནས་ཉོན་མོངས་པར་ཡང་[^2885K]མི་འགྱུར་ལ།
རྣམ་པར་བྱང་བར་ཡང་མི་འགྱུར་བ་དེ་ལྟ་བུའི་ལམ་སྒོམ་པ་[^2886K]ཡོད་དམ།
གསོལ་པ།
བཅོམ་ལྡན་འདས་དེ་ནི་མ་ལགས་སོ།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་ཇི་སྙམ་དུ་སེམས།
དེ་ལ་གང་ལ་ལ་ཞིག་ཀུན་ནས་ཉོན་མོངས་པའམ།
རྣམ་པར་བྱང་བར་འགྱུར་བ་ཡོད་དམ།
གསོལ་པ།
བཅོམ་ལྡན་འདས་དེ་ནི་མ་ལགས་སོ།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་དེ་བཞིན་ནོ།
།དེ་དེ་བཞིན་ཏེ།
ཅི་ལྟར་ཀུན་ནས་ཉོན་མོངས་པ་དང་།
རྣམ་པར་བྱང་བར་འགྱུར་བ་གང་ཡང་མེད་པ་དེ་བཞིན་དུ་ཀུན་ནས་ཉོན་མོངས་པ་དང་རྣམ་པར་བྱང་བ་ཡང་མེད་དོ།
།དེ་ཅིའི་ཕྱིར་ཞེ་ན།
བདག་དང་བདག་གིར་བྱ་བ་ལ་གནས་ཤིང་སེམས་ཅན་རྣམས་ཀུན་ནས་ཉོན་མོངས་པ་འམ།
རྣམ་པར་བྱང་བར་འགྱུར་གྱི།
ཡང་དག་པ་མཐོང་བ་ནི་ཀུན་ནས་ཉོན་མོངས་པའམ།
རྣམ་པར་བྱང་བར་འགྱུར་བ་མེད་དོ།
།ཇི་ལྟར་ཡང་དག་པ་མཐོང་བ་ལ་ཀུན་ནས་ཉོན་མོངས་པའམ།
རྣམ་པར་བྱང་བར་འགྱུར་བ་མེད་པ་དེ་བཞིན་དུ་ཀུན་ནས་ཉོན་མོངས་པ་དང་།
རྣམ་པར་བྱང་བ་མེད་དོ་ཞེས་བྱ་བ་ནི་ཕྱིན་ཅི་ལོག་བཞི་[^2887K]མེད་པ་སྤང་བའི་འདུ་ཤེས་[^2888K]ལ་རབ་ཏུ་དགོད་པའི་ཕྲིན་ལས་ཡིན་ནོ།།
།།དེ་ནས་ཚེ་དང་ལྡན་པ་རབ་འབྱོར་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ།
།བཅོམ་ལྡན་འདས་ཡང་དག་པར་མཐོང་བ་ལ་ཀུན་ནས་ཉོན་མོངས་པར་འགྱུར་བའམ།
རྣམ་པར་བྱང་བར་འགྱུར་བ་ཡང་མ་མཆིས་པ་དེ་བཞིན་དུ་ཡང་དག་པར་མ་མཐོང་བ་ལ་ཡང་ཀུན་ནས་ཉོན་མོངས་པའམ།
རྣམ་པར་བྱང་བར་འགྱུར་བ་མ་མཆིས་ཏེ།
དེ་ནི་ཆོས་ཐམས་ཅད་དངོས་པོ་མ་མཆིས་པའི་ངོ་བོ་ཉིད་པས་བཅོམ་ལྡན་འདས་དངོས་པོ་མ་མཆིས་པ་ལ་ནི་ཀུན་ནས་ཉོན་མོངས་པའམ།
རྣམ་པར་བྱང་བ་མ་མཆིས་ཏེ།
བཅོམ་ལྡན་འདས་ངོ་བོ་ཉིད་ལ་ཀུན་ནས་ཉོན་མོངས་པ་དང་།
རྣམ་པར་བྱང་བ་མ་མཆིས་ཏེ།
དངོས་པོ་མ་མཆིས་པའི་ངོ་བོ་ཉིད་ལ་ཡང་ཀུན་ནས་ཉོན་མོངས་པ་དང་།
རྣམ་པར་བྱང་བ་མ་མཆིས་ན།
བཅོམ་ལྡན་འདས་ཀྱིས་རྣམ་པར་བྱང་བར་གསུངས་པ་སྟེ་ཇི་ལྟ་བུ་ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་ཆོས་ཐམས་ཅད་ཀྱི་མཉམ་པ་ཉིད་གང་ཡིན་པ་དེ་ནི་ངས་རྣམ་པར་བྱང་བར་གསུངས་སོ།
།གསོལ་པ།
བཅོམ་ལྡན་འདས་ཆོས་ཐམས་ཅད་ཀྱི་མཉམ་པ་ཉིད་དེ་གང་ལགས།
བཅོམ་ལྡན་འདས་ཀྱིས་བཀའ་སྩལ་པ།
དེ་བཞིན་ཉིད་དང་།
མ་ནོར་བ་དེ་བཞིན་ཉིད་དང་།
གཞན་མ་ཡིན་པ་དེ་བཞིན་ཉིད་དང་།
ཆོས་ཉིད་དང་།
ཆོས་ཀྱི་དབྱིངས་དང་།
ཆོས་ཀྱི་གནས་ཉིད་དང་།
ཆོས་སྐྱོན་མེད་པ་ཉིད་དང་།
ཡང་དག་པའི་མཐའ་གང་དེ་བཞིན་གཤེགས་པ་རྣམས་བྱུང་ཡང་རུང་།
དེ་བཞིན་གཤེགས་པ་རྣམས་མ་བྱུང་ཡང་རུང་རུང[^2889K]།
དེ་བཞིན་དུ་གནས་པའི་ཆོས་ཀྱི་གནས་ཉིད་དང་དབྱིངས་འདི་ལྟ་སྟེ།
ཆོས་ཀྱི་དབྱིངས་ཞེས་བྱ་བ་འདི་ནི་རབ་འབྱོར་རྣམ་པར་བྱང་བ་སྟེ།
དེ་ནི་འཇིག་རྟེན་གྱི་ཐ་སྙད་ཀྱིས་བརྗོད་ཀྱི།
དེ་ནི་བརྗོད་དུ་མེད་ཅིང་སྨོས་སུ་མེད་པ་ཡིན་ཏེ།
སྒྲ་དང་ཚིག་ཐམས་ཅད་ཀྱི་ལམ་ལས་འདས་པའི་ཆོས་སོ་ཞེས་བྱ་བ་ནི་རྣམ་པར་བྱང་བ་ལ་དགོད་པའི་ཕྲིན་ལས་ཡིན་ནོ།།
།།གསོལ་པ།
བཅོམ་ལྡན་འདས་གལ་ཏེ་ཆོས་ཐམས་ཅད་རྨི་ལམ་ལྟ་བུ།
སྒྲ་བརྙན་ལྟ་བུ།
མིག་ཡོར་ལྟ་བུ།
སྨིག་རྒྱུ་ལྟ་བུ།
སྒྱུ་མ་ལྟ་བུ།
སྤྲུལ་པ་ལྟ་བུ་ལགས་ན།
ཇི་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་ཆོས་ཐམས་ཅད་རྨི་ལམ་ལྟ་བུ་དང་།
སྒྲ་བརྙན་ལྟ་བུ་དང་།
མིག་ཡོར་ལྟ་བུ་དང་།
སྨིག་རྒྱུ་ལྟ་བུ་དང་།
སྒྱུ་མ་ལྟ་བུ་དང་།
ཆོས་ཐམས་ཅད་སྤྲུལ་པ་ལྟ་བུ་སྟེ།
དངོས་པོ་མ་མཆིས་པ་རྫས་མ་མཆིས་པ་ལ་བདག་གིས་སྦྱིན་པའི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་བྱའོ།
།ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་།
བཟོད་པའི་ཕ་རོལ་ཏུ་ཕྱིན་པ་དང་།
བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་།
བསམ་གཏན་གྱི་ཕ་རོལ་ཏུ་ཕྱིན་པ་དང་།
ཤེས་རབ་ཀྱི་ཕ་རོལ་ཏུ་ཕྱིན་པ་དང་།
ཐབས་མཁས་པའི་ཕ་རོལ་ཏུ་ཕྱིན་པ་དང་།
སྨོན་ལམ་གྱི་ཕ་རོལ་ཏུ་ཕྱིན་པ་དང་།
སྟོབས་ཀྱི་ཕ་རོལ་ཏུ་ཕྱིན་པ་དང་།
ཡེ་ཤེས་ཀྱི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་བྱའོ།
།ནང་སྟོང་པ་ཉིད་ཡོངས་སུ་རྫོགས་པར་བྱའོ།
།ཕྱི་སྟོང་པ་ཉིད་དང་།
ཕྱི་ནང་སྟོང་པ་ཉིད་དང་།
དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་བར་དུ་ཡོངས་སུ་རྫོགས་པར་བྱའོ།
།དྲན་པ་ཉེ་བར་གཞག་པ་བཞི་ཡོངས་སུ་རྫོགས་པར་བྱའོ།
།ཡང་དག་པར་སྤོང་བ་བཞི་དང་།
རྫུ་འཕྲུལ་གྱི་རྐང་པ་བཞི་དང་།
དབང་པོ་ལྔ་དང་།
སྟོབས་ལྔ་དང་།
བྱང་ཆུབ་ཀྱི་ཡན་ལག་བདུན་དང་།
འཕགས་པའི་ལམ་ཡན་ལག་བརྒྱད་པ་ཡོངས་སུ་རྫོགས་པར་བྱའོ།
།འཕགས་པའི་བདེན་པ་བཞི་དང་།
བསམ་གཏན་བཞི་དང་།
ཚད་མེད་པ་བཞི་དང་།
གཟུགས་མེད་པའི་སྙོམས་པར་འཇུག་པ་བཞི་དང་།
རྣམ་པར་ཐར་པ་བརྒྱད་དང་།
མཐར་གྱིས་གནས་པའི་སྙོམས་པར་འཇུག་པ་དགུ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་ལྔ་དང་།
ཏིང་ངེ་འཛིན་ཐམས་ཅད་དང་།
གཟུངས་ཀྱི་སྒོ་ཐམས་ཅད་ཡོངས་སུ་རྫོགས་པར་བྱའོ།
།དེ་བཞིན་གཤེགས་པའི་སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།
བྱམས་པ་ཆེན་པོ་དང་།[^2890K]སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་ཡོངས་སུ་རྫོགས་པར་བྱའོ།
།སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་ཡོངས་སུ་རྫོགས་པར་བྱའོ།
།དཔེ་བྱད་བཟང་པོ་བརྒྱད་ཅུ་ཡོངས་སུ་རྫོགས་པར་བྱའོ།
།འོད་ཆེན་པོ་ཡོངས་སུ་རྫོགས་པར་བྱའོ[^2891K]།
།ཕྱོགས་བཅུའི་འཇིག་རྟེན་གྱི་ཁམས་ཀྱི་སེམས་ཅན་རྣམས་ཀྱི་སེམས་ཀྱི་རྟོག་པ་སེམས་ཀྱིས་ཡོངས་སུ་[^2892K]ཤེས་པར་བྱ་སྟེ[^2893K]།
དབྱངས་གཅིག་གིས་མོས་པ་ཇི་ལྟ་བ་བཞིན་དུ་ཆོས་བསྟན་པའི་ཚངས་པའི་དབྱངས་ཡོངས་སུ་རྫོགས་པར་བྱའོ་ཞེས་བགྱི་བར་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་པ་ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་ཇི་སྙམ་དུ་སེམས།
གང་ཁྱོད་ཀྱིས་བརྗོད་པའི་ཆོས་དེ་དག་རྨི་ལམ་ལྟ་བུ་དང་།
སྒྲ་བརྙན་ལྟ་བུ་དང་།
མིག་ཡོར་ལྟ་བུ་དང་།
སྨིག་རྒྱུ་ལྟ་བུ་དང་།
སྒྱུ་མ་ལྟ་བུ་དང་།
སྤྲུལ་པ་ལྟ་བུ་ཡིན་ནོ།
།གསོལ་པ།
བཅོམ་ལྡན་འདས་གལ་ཏེ་ཆོས་དེ་དག་རྨི་ལམ་ལྟ་བུ་དང་།
སྒྲ་བརྙན་ལྟ་བུ་དང་།
མིག་ཡོར་ལྟ་བུ་དང་།
སྨིག་རྒྱུ་ལྟ་བུ་དང་།
སྒྱུ་མ་ལྟ་བུ་དང་།[^2894K]སྤྲུལ་པ་ལྟ་བུ་ལགས་ན།
ཇི་ལྟར་བྱང་ཆུབ་སེམས་དཔའ་སེམས་དཔའ་ཆེན་པོས་[^2895K]ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱད་པར་བགྱི།
བཅོམ་ལྡན་འདས་རྨི་ལམ་ནི་ཡང་དག་པ་མ་ལགས།
སྒྲ་བརྙན་དང་།
མིག་ཡོར་དང་།
སྨིག་རྒྱུ་དང་།
སྒྱུ་མ་དང་།
སྤྲུལ་པ་ནི་ཡང་དག་པ་མ་ལགས་ཏེ།
བཅོམ་ལྡན་འདས་ཡང་དག་པ་མ་ལགས་པས་སྦྱིན་པའི་ཕ་རོལ་ཏུ་ཕྱིན་པ་ལ་སྤྱད་པ་དང་།
ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་།
བཟོད་པའི་ཕ་རོལ་ཏུ་ཕྱིན་པ་དང་།
བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་།
བསམ་གཏན་གྱི་ཕ་རོལ་ཏུ་ཕྱིན་པ་དང་།
ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱད་པ་དང་།
ནང་སྟོང་པ་ཉིད་ལ་སྤྱད་པ་དང་།
དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་བར་ལ་སྤྱད་པ་དང་།
བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་ལ་སྤྱད་པ་དང་།
འཕགས་པའི་བདེན་པ་བཞི་དང་།
བསམ་གཏན་བཞི་དང་།
ཚད་མེད་པ་བཞི་དང་།
གཟུགས་མེད་པའི་སྙོམས་པར་འཇུག་པ་བཞི་དང་།
རྣམ་པར་ཐར་པ་བརྒྱད་དང་།
མཐར་གྱིས་གནས་པའི་སྙོམས་པར་འཇུག་པ་དགུ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་ཐམས་ཅད་དང་།
དེ་བཞིན་གཤེགས་པའི་སྟོབས་དང་།
མི་འཇིགས་པ་དང་།
སོ་སོ་ཡང་དག་པར་རིག་པ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་ལ་སྤྱད་པས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་མི་ནུས་སོ།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་དེ་བཞིན་ནོ།
།དེ་དེ་བཞིན་ཏེ།
ཡང་དག་པ་མ་ཡིན་པས་སྦྱིན་པའི་ཕ་རོལ་ཏུ་ཕྱིན་པ་ལ་སྤྱད་པ་དང་།
ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་།
བཟོད་པའི་ཕ་རོལ་ཏུ་ཕྱིན་པ་དང་།
བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང།
བསམ་གཏན་གྱི་ཕ་རོལ་ཏུ་ཕྱིན་པ་དང་།
ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱད་པ་དང་།
ནང་སྟོང་པ་ཉིད་ལ་སྤྱད་པ་དང་།
དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་བར་ལ་སྤྱད་པ་དང་།
བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་ལ་སྤྱད་པ་དང་།
འཕགས་པའི་བདེན་པ་དང་།
བསམ་གཏན་དང།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་དང་།
མཐར་གྱིས་གནས་པའི་སྙོམས་པར་འཇུག་པ་དང་།
སྟོང་པ་ཉིད་[^2896K]དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་ཐམས་ཅད་ལ་སྤྱད་པ་དང་།
དེ་བཞིན་གཤེགས་པའི་སྟོབས་བཅུ་[^2897K]དང་།
མི་འཇིགས་པ་དང་།
སོ་སོ་ཡང་དག་པར་རིག་པ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་ལ་སྤྱད་པས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་མི་ནུས་སོ།
།རབ་འབྱོར་དེ་ཇི་སྙམ་དུ་སེམས།
སྦྱིན་པའི་ཕ་རོལ་ཏུ་ཕྱིན་པ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་[^2898K]འཚང་རྒྱའམ།
གསོལ་པ།
བཅོམ་ལྡན་འདས་དེ་ནི་མ་ལགས་སོ།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་ཇི་སྙམ་དུ་སེམས།
ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་།
བཟོད་པའི་ཕ་རོལ་ཏུ་ཕྱིན་པ་དང་།
བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་།
བསམ་གཏན་གྱི་ཕ་རོལ་ཏུ་ཕྱིན་པ་དང་།
ཤེས་རབ་ཀྱི་ཕ་རོལ་ཏུ་ཕྱིན་པ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱའམ།
སྟོང་པ་ཉིད་ཐམས་ཅད་དང་།
བྱང་ཆུབ་ཀྱི་ཕྱོགས་ཀྱི་ཆོས་རྣམས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱའམ།
འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་དང་།
མཐར་གྱིས་གནས་པའི་སྙོམས་པར་འཇུག་པ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་རྣམས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱའམ།
དེ་བཞིན་གཤེགས་པའི་སྟོབས་དང་།
མི་འཇིགས་པ་དང་།
སོ་སོ་ཡང་དག་པར་རིག་པ་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱའམ།
གསོལ་པ།
བཅོམ་ལྡན་འདས་དེ་ནི་མ་ལགས་སོ།།
།།བམ་པོ་བདུན་ཅུ་བཞི་པ་སྟེ་ཐ་མའོ[^2899K]།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་དེ་བཞིན་ནོ།
།དེ་དེ་བཞིན་ཏེ།
སྦྱིན་པའི་ཕ་རོལ་ཏུ་ཕྱིན་པ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་མི་རྒྱའོ།
།ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་།
བཟོད་པའི་ཕ་རོལ་ཏུ་ཕྱིན་པ་དང་།
བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་།
བསམ་གཏན་གྱི་ཕ་རོལ་ཏུ་ཕྱིན་པ་དང་།
ཤེས་རབ་ཀྱི་ཕ་རོལ་ཏུ་ཕྱིན་པ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་མི་རྒྱའོ།
།ནང་སྟོང་པ་ཉིད་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་མི་རྒྱའོ།
།དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་བར་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་[^2900K]འཚང་མི་རྒྱའོ།
།དྲན་པ་ཉེ་བར་གཞག་པ་རྣམས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་མི་རྒྱའོ།
།ཡང་དག་པར་སྤོང་བ་རྣམས་དང་།
རྫུ་འཕྲུལ་གྱི་རྐང་པ་རྣམས་དང་།
དབང་པོ་རྣམས་དང་།
སྟོབས་རྣམས་དང་།
བྱང་ཆུབ་ཀྱི་ཡན་ལག་རྣམས་དང་།
འཕགས་པའི་ལམ་ཡན་ལག་བརྒྱད་པ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་མི་རྒྱའོ།
།འཕགས་པའི་བདེན་པ་རྣམས་དང་།
བསམ་གཏན་རྣམས་དང་།
ཚད་མེད་པ་རྣམས་དང་།
གཟུགས་མེད་པའི་སྙོམས་པར་འཇུག་པ་རྣམས་དང་།
རྣམ་པར་ཐར་པ་རྣམས་དང་།
མཐར་གྱིས་གནས་པའི་སྙོམས་པར་འཇུག་པ་རྣམས་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་རྣམས་དང་།
ཏིང་ངེ་འཛིན་རྣམས་དང་།
གཟུངས་ཀྱི་སྒོ་རྣམས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་མི་རྒྱའོ།
།དེ་བཞིན་གཤེགས་པའི་སྟོབས་རྣམས་དང་།
མི་འཇིགས་པ་རྣམས་དང་།
སོ་སོ་ཡང་དག་པར་རིག་པ་རྣམས་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་མི་རྒྱའོ།
།རབ་འབྱོར་དེ་ཅིའི་ཕྱིར་ཞེ་ན།
འདི་ལྟར་ཆོས་འདི་དག་ཐམས་ཅད་ཀྱང་འདུས་བྱས་པ།
མངོན་པར་འདུས་བྱས་པ་སྟེ།
འདུས་བྱས་པ་དང་།
མངོན་པར་འདུས་བྱས་པའི་ཆོས་ཀྱིས་[^2901K]ནི་རྣམ་པ་ཐམས་ཅད་མཁྱེན་པ་ཉིད་ཐོབ་པར་མི་ནུས་སོ།
།རབ་འབྱོར་འོན་ཀྱང་ཆོས་དེ་དག་ནི་ཐམས་ཅད་ཀྱང་ལམ་བསྒྲུབས་པ་[^2902K]དང་།
ལམ་བསྐྱེད་པའི་རྒྱུར་འགྱུར་བ་སྟེ།
འབྲས་བུ་ཐོབ་པའི་ཕྱིར་ན་[^2903K]མ་ཡིན་ནོ།
།ཆོས་དེ་དག་གི་མི་སྐྱེ་བ་དང་།
མི་འབྱུང་བ་གང་ཡིན་པ་དེ་ནི་མཚན་ཉིད་མེད་པ་ཡང་ཡིན་ཏེ།
དེ་ལྟ་བས་ན་བྱང་ཆུབ་སེམས་དཔའ་སེམས་དཔའ་ཆེན་པོ་སེམས་དང་པོ་བསྐྱེད་པ་ནས་ཉེ་བར་བཟུང་སྟེ།
དགེ་བའི་ཆོས་སྦྱིན་པའི་ཕ་རོལ་ཏུ་ཕྱིན་པའམ།
ཚུལ་ཁྲིམས་ཀྱི་ཕ་རོལ་ཏུ་ཕྱིན་པའམ།
བཟོད་པའི་ཕ་རོལ་ཏུ་ཕྱིན་པའམ།
བརྩོན་འགྲུས་ཀྱི་ཕ་རོལ་ཏུ་ཕྱིན་པའམ།
བསམ་གཏན་གྱི་ཕ་རོལ་ཏུ་ཕྱིན་པའམ།
ཤེས་རབ་ཀྱི་ཕ་རོལ་ཏུ་ཕྱིན་པའམ།
ནང་སྟོང་པ་ཉིད་དང་།
དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་བར་རམ།
བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་ནམ།
འཕགས་པའི་བདེན་པ་རྣམས་སམ།
བསམ་གཏན་རྣམས་སམ།
ཚད་མེད་པ་རྣམས་སམ།
གཟུགས་མེད་པའི་སྙོམས་པར་འཇུག་པ་རྣམས་སམ།
རྣམ་པར་ཐར་པ་བརྒྱད་དམ།
མཐར་གྱིས་གནས་པའི་སྙོམས་པར་འཇུག་པ་རྣམས་སམ།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་རྣམས་སམ།
ཏིང་ངེ་འཛིན་རྣམས་སམ།
གཟུངས་ཀྱི་སྒོ་རྣམས་སམ།
དེ་བཞིན་གཤེགས་པའི་སྟོབས་རྣམས་སམ།
མི་འཇིགས་པ་རྣམས་སམ།
སོ་སོ་ཡང་དག་པར་རིག་པ་རྣམས་སམ།
བྱམས་པ་ཆེན་པོའམ།
སྙིང་རྗེ་ཆེན་པོའམ།
སངས་རྒྱས་ཀྱི་ཆོས་མ་འདྲེས་པ་རྣམས་སམ།
དགེ་བའི་ཆོས་གང་དང་གང་བརྩམས་[^2904K]ཡང་(ཀྱང་)དེ་ཐམས་ཅད་སྒྱུ་མ་ལྟ་བུ་ཞེས་བྱ་བར་རབ་ཏུ་ཤེས་ཏེ།
སྦྱིན་པའི་ཕ་རོལ་ཏུ་ཕྱིན་པ་དང་།
ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་།
བཟོད་པའི་ཕ་རོལ་ཏུ་ཕྱིན་པ་དང་།
བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་།
བསམ་གཏན་གྱི་ཕ་རོལ་ཏུ་ཕྱིན་པ་དང་།
ཤེས་རབ་ཀྱི་ཕ་རོལ་ཏུ་ཕྱིན་པ་དང་།
ནང་སྟོང་པ་ཉིད་དང་།
དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་བར་དང་།
དྲན་པ་ཉེ་བར་གཞག་པ་རྣམས་དང་།
ཡང་དག་པར་སྤོང་བ་རྣམས་དང་།
རྫུ་འཕྲུལ་གྱི་རྐང་པ་རྣམས་དང་།
དབང་པོ་རྣམས་དང་།
སྟོབས་རྣམས་དང་།
བྱང་ཆུབ་ཀྱི་ཡན་ལག་རྣམས་དང་།
འཕགས་པའི་ལམ་ཡན་ལག་བརྒྱད་པ་དང་།
འཕགས་པའི་བདེན་པ་རྣམས་དང་།
བསམ་གཏན་རྣམས་དང་།
ཚད་མེད་པ་རྣམས་དང་།
གཟུགས་མེད་པའི་སྙོམས་པར་འཇུག་པ་རྣམས་[^2905K]དང་།
རྣམ་པར་ཐར་པ་[^2906K]དང་།
མཐར་གྱིས་[^2907K]གནས་པའི་སྙོམས་པར་འཇུག་པ་རྣམས་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་རྣམས་དང་།
ཏིང་ངེ་འཛིན་རྣམས་དང་།
གཟུངས་ཀྱི་སྒོ་རྣམས་དང་།
དེ་བཞིན་གཤེགས་པའི་སྟོབས་རྣམས་དང་།
མི་འཇིགས་པ་རྣམས་དང་།
སོ་སོ་ཡང་དག་པར་རིག་པ་རྣམས་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་པོ་དེ་དག་ཡོངས་སུ་རྫོགས་པར་མ་[^2908K]བྱས་པ་དང་།
སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་དང་།
དཔེ་བྱད་བཟང་པོ་བརྒྱད་ཅུ་དང་།
རྣམ་པ་ཐམས་ཅད་ཀྱི་མཆོག་དང་ལྡན་པའི་ཡེ་ཤེས་ཡོངས་སུ་རྫོགས་པར་མ་བྱས་པ་དང་།
སེམས་ཅན་རྣམས་ཡོངས་སུ་སྨིན་པར་མ་བྱས་པར་བྱང་ཆུབ་སེམས་དཔའ་སེམས་དཔའ་ཆེན་པོས་རྣམ་པ་ཐམས་ཅད་མཁྱེན་པ་ཉིད་ཐོབ་པར་བྱ་བ་ནི་གནས་མེད་དོ།
།དེའི་ཕྱིར་དེ་ལྟ་བས་ན་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་ཅིང་དགེ་བའི་ཆོས་གང་དང་གང་བརྩམས་པ་[^2909K]དེ་ཐམས་ཅད་རྨི་ལམ་ལྟ་བུར་ཤེས་སོ།
།སྒྲ་བརྙན་ལྟ་བུ་དང་།
མིག་ཡོར་ལྟ་བུ་དང་།
སྨིག་རྒྱུ་ལྟ་བུ་དང་།
སྒྱུ་མ་ལྟ་བུ་དང་།
སྤྲུལ་པ་ལྟ་བུར་ཤེས་སོ།
།དེ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
སྦྱིན་པའི་ཕ་རོལ་ཏུ་ཕྱིན་པ་དང་།
ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་།
བཟོད་པའི་ཕ་རོལ་ཏུ་ཕྱིན་པ་དང་།
བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་།
བསམ་གཏན་གྱི་ཕ་རོལ་ཏུ་ཕྱིན་པ་དང་།
ཤེས་རབ་ཀྱི་ཕ་རོལ་ཏུ་ཕྱིན་པ་དང་།
ནང་སྟོང་པ་ཉིད་དང་།
དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་བར་དང་།
དྲན་པ་ཉེ་བར་གཞག་པ་དང་།
ཡང་དག་པར་སྤོང་བ་དང་།
རྫུ་འཕྲུལ་གྱི་རྐང་པ་དང་།
དབང་པོ་དང་།
སྟོབས་དང་།
བྱང་ཆུབ་ཀྱི་ཡན་ལག་དང་།
འཕགས་པའི་ལམ་ཡན་ལག་བརྒྱད་པ་དང་།
འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་དང་།
མཐར་གྱིས་གནས་པའི་སྙོམས་པར་འཇུག་པ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་ཐམས་ཅད་དང་།
གཟུངས་ཀྱི་སྒོ་ཐམས་ཅད་དང་།
དེ་བཞིན་གཤེགས་པའི་སྟོབས་དང་།
མི་འཇིགས་པ་དང་།
སོ་སོ་ཡང་དག་པར་རིག་པ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་དང་།
རྣམ་པ་ཐམས་ཅད་མཁྱེན་པ་ཉིད་ཀྱི་བར་དུ་རྨི་ལམ་ལྟ་བུར་ཤེས་སོ།
།སྒྲ་བརྙན་ལྟ་བུ་དང་།
མིག་ཡོར་ལྟ་བུ་དང་།
སྨིག་རྒྱུ་[^2910K]ལྟ་བུ་དང་།
སྒྱུ་མ་ལྟ་བུ་དང་།
སྤྲུལ་པ་ལྟ་བུར་ཤེས་སོ།
།སེམས་ཅན་དེ་དག་ཐམས་ཅད་ཀྱང་རྨི་ལམ་ལ་སྤྱོད་དོ་ཞེས་བྱ་བར་ཤེས་སོ།
།སྒྲ་བརྙན་དང་།
མིག་ཡོར་དང་།
སྨིག་རྒྱུ་དང་།
སྒྱུ་མ་དང་།
སྤྲུལ་པ་ལ་སྤྱོད་དོ་ཞེས་བྱ་བར་ཤེས་སོ།
།དེ་བས་ན་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
རྨི་ལམ་ལྟ་བུའི་ཆོས་རྣམས་དངོས་པོ་མེད་པར་འཛིན་ཏེ།
དེ་ལྟར་བཟུང་ཞིང་རྣམ་པ་ཐམས་ཅད་མཁྱེན་པ་ཉིད་ཐོབ་པར་བྱེད་དོ།
།ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
སྒྲ་བརྙན་ལྟ་བུ་དང་།
མིག་ཡོར་ལྟ་བུ་དང་།
སྨིག་རྒྱུ་ལྟ་བུ་དང་།
སྒྱུ་མ་ལྟ་བུ་དང་།
སྤྲུལ་པ་ལྟ་བུའི་ཆོས་རྣམས་དངོས་པོ་མེད་པར་འཛིན་ཏེ།
དེ་ལྟར་བཟུང་ཞིང་རྣམ་པ་ཐམས་ཅད་མཁྱེན་པ་ཉིད་ཐོབ་པར་བྱེད་དོ།
།ཤེས་རབ་ཀྱི་ཕ་རོལ་ཏུ་ཕྱིན་པ་ཡང་བཟུང་དུ་མེད་དོ།
།བསམ་གཏན་གྱི་ཕ་རོལ་ཏུ་ཕྱིན་པ་དང་།
བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་།
བཟོད་པའི་ཕ་རོལ་ཏུ་ཕྱིན་པ་དང་།
ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་།
སྦྱིན་པའི་ཕ་རོལ་ཏུ་ཕྱིན་པ་ཡང་བཟུང་དུ་མེད་དོ།
།ནང་སྟོང་པ་ཉིད་ཀྱང་བཟུང་དུ་མེད་དོ།
།དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་བར་དུ་ཡང་བཟུང་དུ་མེད་དོ།
།དྲན་པ་ཉེ་བར་གཞག་པ་དང་།
ཡང་དག་པར་སྤོང་བ་དང་།
རྫུ་འཕྲུལ་གྱི་རྐང་པ་དང་།
དབང་པོ་དང་།
སྟོབས་དང་།
བྱང་ཆུབ་ཀྱི་ཡན་ལག་དང་།
འཕགས་པའི་ལམ་ཡན་ལག་བརྒྱད་པ་ཡང་བཟུང་དུ་མེད་དོ།
།འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་དང་།
མཐར་གྱིས་གནས་པའི་སྙོམས་པར་འཇུག་པ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང།
ཏིང་ངེ་འཛིན་དང་།
གཟུངས་ཀྱི་སྒོ་རྣམས་ཀྱང་[^2911K]བཟུང་དུ་མེད་དོ།
།དེ་བཞིན་གཤེགས་པའི་སྟོབས་དང་།
མི་འཇིགས་པ་དང་།
སོ་སོ་ཡང་དག་པར་རིག་པ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་རྣམས་ཀྱང་བཟུང་དུ་མེད་དོ།
།དེ་བས་ན་བྱང་ཆུབ་སེམས་དཔའ་སེམས་དཔའ་ཆེན་པོ་ཆོས་ཐམས་ཅད་བཟུང་དུ་མེད་པར་ཤེས་པར་བྱས་ཤིང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་དོན་དུ་གཉེར་ཏོ།
།དེ་ཅིའི་ཕྱིར་ཞེ་ན།
འདི་ལྟར་ཆོས་ཐམས་ཅད་ནི་བཟུང་དུ་མེད་ཅིང་དངོས་པོ་མེད་པ་སྟེ།
རྨི་ལམ་ལྟ་བུ་དང་།
སྒྲ་བརྙན་ལྟ་བུ་དང་།
མིག་ཡོར་ལྟ་བུ་དང་།
སྨིག་རྒྱུ་ལྟ་བུ་དང་།
སྒྱུ་མ་ལྟ་བུ་དང་།
སྤྲུལ་པ་ལྟ་བུ་སྟེ།
སེམས་ཅན་རྣམས་ཀྱིས་ཆོས་དེ་དག་མ་ཤེས་མ་མཐོང་མ་རྟོགས་པར་[^2912K]བཟུང་དུ་མེད་པའི་[^2913K]གང་ཡང་འཐོབ་པར་མི་ནུས་པས་དེའི་ཕྱིར་བྱང་ཆུབ་སེམས་དཔའ་སེམས་དཔའ་ཆེན་པོ་སེམས་ཅན་ཐམས་ཅད་ཀྱི་དོན་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡང་དག་པར་འཇུག་སྟེ།
དེ་སེམས་དང་པོ་བསྐྱེད་པ་ནས་ཉེ་བར་བཟུང་སྟེ།
སྦྱིན་པ་གང་ཅི་གཏོང་ཡང་སེམས་ཅན་ཐམས་ཅད་ཀྱི་དོན་དུ་གཏོང་ངོ་།
།ཚུལ་ཁྲིམས་གང་ཅི་སྲུང་བ་[^2914K]དང་།
བཟོད་པ་གང་ཅི་སྒོམ་པ་དང་།
བརྩོན་འགྲུས་གང་ཅི་རྩོམ་པ་དང་།
བསམ་གཏན་གང་ཅི་ལ་མཉམ་པར་གཞོག་པ་དང་།
ཤེས་རབ་གང་ཅི་སྒོམ་ཡང་སེམས་ཅན་ཐམས་ཅད་ཀྱི་དོན་དུ་སྒོམ་སྟེ།
བདག་གི་དོན་དུ་མ་ཡིན་ནོ།
།བྱང་ཆུབ་སེམས་དཔའ་སེམས་དཔའ་ཆེན་པོ་ནི་སེམས་ཅན་རྣམས་ཀྱི་དོན་མ་གཏོགས་པར་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མི་འཇུག་སྟེ།
དེ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
སེམས་ཅན་གང་སེམས་ཅན་མེད་པ་ལ་སེམས་ཅན་གྱི་འདུ་ཤེས་སུ་གནས་པ་དང་།
བདག་མེད་པ་ལ་བདག་གི་འདུ་ཤེས་སུ་གནས་པ་དང་།
སྲོག་མེད་པ་ལ་སྲོག་གི་འདུ་ཤེས་སུ་གནས་པ་དང་།
འགྲོ་བ་མེད་པ་ལ་འགྲོ་བའི་འདུ་ཤེས་སུ་གནས་པ་དང་།
གསོ་བ་མེད་པ་ལ་གསོ་བའི་འདུ་ཤེས་སུ་གནས་པ་དང།
སྐྱེས་བུ་མེད་པ་ལ་སྐྱེས་བུའི་འདུ་ཤེས་སུ་གནས་པ་དང་།
གང་ཟག་མེད་པ་ལ་གང་ཟག་གི་འདུ་ཤེས་སུ་གནས་པ་དང་།
ཤེད་ཅན་མེད་པ་ལ་ཤེད་ཅན་གྱི་འདུ་ཤེས་སུ་གནས་པ་དང་།
ཤེད་བདག་མེད་པ་ལ་ཤེད་བདག་གི་འདུ་ཤེས་སུ་གནས་པ་དང་།
བྱེད་པ་པོ་མེད་པ་ལ་བྱེད་པ་པོའི་འདུ་ཤེས་སུ་གནས་པ་དང་།
བྱེད་དུ་འཇུག་པ་པོ་མེད་པ་ལ་བྱེད་དུ་འཇུག་པ་པོའི་འདུ་ཤེས་སུ་གནས་པ་དང་།
སློང་བ་པོ་མེད་པ་ལ་སློང་བ་པོའི་འདུ་ཤེས་སུ་གནས་པ་དང་།
སློང་དུ་འཇུག་པ་པོ་མེད་པ་ལ་སློང་དུ་འཇུག་པ་པོའི་འདུ་ཤེས་སུ་གནས་པ་དང་།
ཚོར་བ་པོ་མེད་པ་ལ་ཚོར་བ་པོའི་འདུ་ཤེས་སུ་གནས་པ་དང་།
ཚོར་དུ་འཇུག་པ་པོ་མེད་པ་ལ་ཚོར་དུ་འཇུག་པ་པོའི་འདུ་ཤེས་སུ་གནས་པ་དང་།
ཤེས་པ་པོ་མེད་པ་ལ་ཤེས་པ་པོའི་འདུ་ཤེས་སུ་གནས་པ་[^2915K]དང་།
མཐོང་བ་པོ་མེད་པ་ལ་མཐོང་བ་པོའི་འདུ་ཤེས་སུ་གནས་པ་དེ་དག་ཕྱིན་ཅི་ལོག་ལས་རྣམ་པར་འགྲོལ་ཏེ་[^2916K]ཕྱིན་ཅི་ལོག་ལས་རྣམ་པར་བཀྲོལ་ཞིང་།
འཆི་བ་མེད་པའི་དབྱིངས་སུ་འགོད་དོ།
།དེ་ལ་བཀོད་ནས་རྒྱུ་བ་འདི་དག་ཡོངས་སུ་མི་རྒྱུ་སྟེ།
བདག་གི་འདུ་ཤེས་སམ།
སེམས་ཅན་གྱི་འདུ་ཤེས་སམ།
སྲོག་གི་འདུ་ཤེས་སམ།
འགྲོ་བའི་འདུ་ཤེས་སམ།
གསོ་བའི་[^2917K]འདུ་ཤེས་སམ།
སྐྱེས་བུའི་འདུ་ཤེས་སམ།
གང་ཟག་གི་འདུ་ཤེས་སམ།
ཤེད་ཅན་གྱི་འདུ་ཤེས་སམ།
ཤེད་བདག་གི་འདུ་ཤེས་སམ།
བྱེད་པ་པོའི་འདུ་ཤེས་སམ།
བྱེད་དུ་འཇུག་པ་པོའི་འདུ་ཤེས་སམ།
སློང་བ་པོའི་འདུ་ཤེས་སམ།
སློང་དུ་འཇུག་པ་པོའི་འདུ་ཤེས་སམ།
ཚོར་བ་པོའི་འདུ་ཤེས་སམ།
ཚོར་དུ་འཇུག་པ་པོའི་འདུ་ཤེས་སམ།
ཤེས་པ་པོའི་འདུ་ཤེས་སམ།
མཐོང་སམ།མཐོང་བ་པོའི་འདུ་ཤེས་[^2918K]མཐོང་བ་པོའི་འདུ་ཤེས་ཡོངས་སུ་མི་རྒྱུ་སྟེ།
དེ་གཡོ་བ་དང་།
རློམ་སེམས་དང་འབར་བ་དང་སྤྲོས་པ་འདི་དག་བཏང་ནས་སྤྲོས་པ་མེད་པའི་སེམས་ཀྱིས་ཉེ་བར་བསྒྲུབས་ཤིང་མང་དུ་སྤྱད་པ་[^2919K]སྤྱོད་དེ།
རབ་འབྱོར་རྣམ་གྲངས་དེས་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
བདག་ཉིད་ཀྱང་ཆོས་གང་ལ་ཡང་མངོན་པར་ཞེན་པ་མེད་ལ།
སེམས་ཅན་ཐམས་ཅད་ཀྱང་མངོན་པར་ཞེན་པ་མེད་པ་ལ་རབ་ཏུ་འགོད་དེ།
དེ་ནི་འཇིག་རྟེན་གྱི་ཐ་སྙད་ཀྱི་དོན་དམ་པར་ནི་མ་ཡིན་ནོ།
།གསོལ་པ།
བཅོམ་ལྡན་འདས་དེ་བཞིན་གཤེགས་པས་ཆོས་གང་མངོན་པར་རྫོགས་པར་སངས་རྒྱས་པ་དེ་འཇིག་རྟེན་གྱི་ཐ་སྙད་དུ་མངོན་པར་རྫོགས་པར་སངས་རྒྱས་སམ།
མ་ལགས་ཀྱི་དོན་དམ་པར་མངོན་པར་རྫོགས་པར་སངས་རྒྱས།
བཅོམ་ལྡན་འདས་ཀྱིས་བཀའ་སྩལ་པ།
དེ་བཞིན་གཤེགས་པས་ཆོས་འདི་མངོན་པར་རྫོགས་པར་སངས་རྒྱས་སོ་ཞེས་བྱ་བ་ནི་འཇིག་རྟེན་གྱི་ཐ་སྙད་དུ་བརྗོད་པ་སྟེ།
དེ་ལ་ཆོས་འདིས་ཆོས་འདི་ལྟ་བུ་ཞིག་མངོན་པར་རྫོགས་པར་སངས་རྒྱས་སོ་ཞེས་བྱ་བ་དེ་ལྟ་བུ་གང་ཡང་མི་དམིགས་ཏེ།
དེ་ཅིའི་ཕྱིར་ཞེ་ན།
འདི་ལྟ་སྟེ།
ཆོས་འདིས་ཆོས་འདི་ལྟ་བུ་ཞིག་མངོན་པར་རྫོགས་པར་སངས་རྒྱས་སོ་ཞེས་བྱ་བ་ནི་དམིགས་པ་སྟེ།
གཉིས་ཀྱིས་ནི་གང་ཡང་ཐོབ་པའམ་མངོན་པར་རྟོགས་པར་འགྱུར་བ་མེད་དོ།
།གསོལ་པ།
བཅོམ་ལྡན་འདས་དེ་སྟེ་གཉིས་ཀྱིས་ཐོབ་པ་དང་མངོན་པར་རྟོགས་པར་འགྱུར་བ་མ་མཆིས་ན་གཉིས་སུ་མ་མཆིས་པས་ཐོབ་པ་དང་།
མངོན་པར་རྟོགས་པར་འགྱུར་རམ།
བཅོམ་ལྡན་འདས་ཀྱིས་བཀའ་སྩལ་པ།
གཉིས་ཀྱིས་ཀྱང་ཐོབ་པ་དང་།
མངོན་པར་རྟོགས་པར་འགྱུར་བ་མེད།
གཉིས་སུ་མེད་པས་ཀྱང་ཐོབ་པ་དང་མངོན་པར་རྟོགས་པར་འགྱུར་བ་མེད་དེ[^2920K]།
གང་ལ་གཉིས་ཀྱང་མེད་ལ་མི་གཉིས་པ་ཡང་མེད་པ་ནི་ཐོབ་པ་དང་མངོན་པར་རྟོགས་པ་ཞེས་བྱའོ།
།དེ་ཅིའི་ཕྱིར་ཞེ་ན།
འདི་ལྟར་འདི་ནི་ཐོབ་པའོ[^2921K]འདི་ནི་མངོན་པར་རྟོགས་པའོ་ཞེས་བྱ་བ་ནི་སྤྲོས་པ་སྟེ།
ཆོས་མཉམ་པ་ཉིད་ལ་སྤྲོས་པ་མེད་དེ།
སྤྲོས་པ་མེད་པ་ནི་ཆོས་[^2922K]མཉམ་པ་ཉིད་དོ།
།གསོལ་པ།
བཅོམ་ལྡན་འདས་ཆོས་དངོས་པོ་མ་མཆིས་པའི་ངོ་བོ་ཉིད་རྣམས་ལ་ཆོས་མཉམ་པ་ཉིད་ཅེས་བགྱི་བ་ཡང་གང་ཞིག་མཆིས།
བཅོམ་ལྡན་འདས་ཀྱིས་བཀའ་སྩལ་པ།
གང་ལ་དངོས་པོ་མེད་པ་དང་།
དངོས་པོ་མེད་པ་ཡང་མ་ཡིན་པ་དང་།
ངོ་བོ་ཉིད་[^2923K]མེད་པ་དང་།
ཡོངས་སུ་བརྗོད་དུ་མེད་པ་འདི་ནི་ཆོས་མཉམ་པ་ཉིད་དེ།
ཆོས་མཉམ་པ་ཉིད་[^2924K]དེ་ནི་བརྗོད་དུ་མེད་པའོ།
།ཆོས་མཉམ་པ་ཉིད་མ་གཏོགས་པར་ཡང་དམིགས་པར་འགྱུར་བའི་ཆོས་གང་ཡང་མེད་དེ།
ཆོས་མཉམ་པ་ཉིད་ནི་ཆོས་ཐམས་ཅད་ལས་རྣམ་པར་འདས་པའོ།
།ཆོས་མཉམ་པ་ཉིད་ནི་བྱིས་པའམ།
འཕགས་པའམ།
ཆོས་གང་གིས་ཀྱང་ཤེས་པར་[^2925K]མི་རུང་ཞིང་ཡུལ་མ་ཡིན་པའོ།
།གསོལ་པ།
བཅོམ་ལྡན་འདས་ཆོས་མཉམ་པ་ཉིད་དོ་[^2926K]དེ་བཞིན་གཤེགས་པའི་ཡུལ་ཡང་མ་ལགས་སམ།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་ཆོས་མཉམ་པ་ཉིད་ནི་འཕགས་པ་ཐམས་ཅད་ཀྱི་ཡུལ་མ་ཡིན་ཏེ།
རྒྱུན་དུ་ཞུགས་པའམ།
ལན་ཅིག་ཕྱིར་འོང་བའམ།
ཕྱིར་མི་འོང་བའམ།
དགྲ་བཅོམ་པའམ།
རང་བྱང་ཆུབ་བམ།བྱང་ཆུབ་སེམས་དཔའ་འམ།
དེ་བཞིན་གཤེགས་པའི་ཡུལ་མ་ཡིན་ནོ།
།གསོལ་པ།
བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ནི་ཆོས་ཐམས་ཅད་ཀྱི་ཡུལ་ལ་མངའ་བསྒྱུར་བ་[^2927K]ལགས་སམ།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་གལ་ཏེ་ཆོས་[^2928K]མཉམ་པ་ཉིད་ཀྱང་གཞན་ལ།
དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀྱང་གཞན་ཞིག་ཡིན་ན་ནི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཆོས་ཐམས་ཅད་ཀྱི་ཡུལ་ལ་མངའ་བསྒྱུར་[^2929K]བར་ཡང་འགྱུར་ན།
རབ་འབྱོར་སོ་སོའི་སྐྱེ་བོ་རྣམས་ཀྱི་ཆོས་མཉམ་པ་ཉིད་གང་ཡིན་པ་དང་།
དད་པས་རྗེས་སུ་འབྲང་བ་དང་།
ཆོས་ཀྱིས་རྗེས་སུ་འབྲང་བ་དང་།
བརྒྱད་པ་རྣམས་དང་།
རྒྱུན་དུ་ཞུགས་པ་རྣམས་དང་།
ལན་ཅིག་ཕྱིར་འོང་བ་རྣམས་དང་།
ཕྱིར་མི་འོང་བ་རྣམས་དང་།
དགྲ་བཅོམ་པ་རྣམས་དང་།
རང་སངས་རྒྱས་རྣམས་དང་།
བྱང་ཆུབ་སེམས་དཔའ་རྣམས་དང་།
དེ་བཞིན་གཤེགས་པ་རྣམས་ཀྱི་[^2930K]ཆོས་མཉམ་པ་ཉིད་གང་ཡིན་པ་དེ་ནི་མཉམ་པ་ཉིད་གཅིག་པ་སྟེ།
མཉམ་པ་ཉིད་དང་མི་མཉམ་པ་ཉིད་ལ་བྱེ་བྲག་གང་ཡང་མེད་དོ།
།དེ་ལྟར་སོ་སོའི་སྐྱེ་བོ་རྣམས་ཀྱི་[^2931K]མཉམ་པ་ཉིད་གང་ཡིན་པ་དང་།
འཕགས་པ་[^2932K]ཐམས་ཅད་ཀྱི་མཉམ་པ་ཉིད་གང་ཡིན་པ་དེ་ནི་མཉམ་པ་ཉིད་གཅིག་པ་སྟེ།
མཉམ་པ་ཉིད་གཅིག་པ་ལ་འདི་ནི་སོ་སོའི་སྐྱེ་བོའོ།
།འདི་ནི་རྒྱུན་དུ་ཞུགས་པའོ།
།འདི་ནི་ལན་ཅིག་ཕྱིར་འོང་བ་དང་།
ཕྱིར་མི་འོང་བ་དང་།
དགྲ་བཅོམ་པ་དང་།
རང་སངས་རྒྱས་དང་།
བྱང་ཆུབ་སེམས་དཔའོ།
།འདི་ནི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སོ་ཞེས་བྱ་བར་གཉིས་སུ་བྱ་བ་མེད་དེ།
རྣམ་པར་རྟོག་པ་དེ་དག་ནི་མཉམ་པ་ཉིད་ལ་མི་དམིགས་སོ།
།གསོལ་པ།
བཅོམ་ལྡན་འདས་དེ་སྟེ་ཆོས་ཐམས་ཅད་[^2933K]མཉམ་པ་ཉིད་ལ་འདི་ནི་སོ་སོའི་སྐྱེ་བོའོ[^2934K]འདི་ནི་རྒྱུན་དུ་ཞུགས་པའོ།
།འདི་ནི་ལན་ཅིག་ཕྱིར་འོང་བ་དང་།
ཕྱིར་མི་འོང་བ་དང་།
དགྲ་བཅོམ་པ་དང་།
རང་སངས་རྒྱས་དང་།
བྱང་ཆུབ་སེམས་དཔའོ།
།འདི་ནི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སོ་ཞེས་བགྱི་བའི་རྣམ་པར་རྟོག་པ་དེ་དག་མི་དམིགས་སོ།
།དེས་སོ་སོའི་སྐྱེ་བོ་རྣམས་དང་།
དད་པས་རྗེས་སུ་འབྲང་བ་རྣམས་དང་།
ཆོས་ཀྱིས་རྗེས་སུ་འབྲང་བ་རྣམས་དང་།
བརྒྱད་པ་རྣམས་དང་།
རྒྱུན་དུ་ཞུགས་པ་རྣམས་དང་།
ལན་ཅིག་ཕྱིར་འོང་བ་རྣམས་དང་།
ཕྱིར་མི་འོང་བ་རྣམས་དང་།
དགྲ་བཅོམ་པ་རྣམས་དང་།
རང་སངས་རྒྱས་རྣམས་དང་།
བྱང་ཆུབ་སེམས་དཔའ་རྣམས་དང་།
དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ཁྱད་པར་མ་མཆིས་པར་འགྱུར་རོ།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་དེ་བཞིན་ནོ།
།དེ་དེ་བཞིན་ཏེ།
ཆོས་ཐམས་ཅད་མཉམ་པ་ཉིད་ལ་སོ་སོའི་སྐྱེ་བོ་རྣམས་དང་།
དད་པས་རྗེས་སུ་འབྲང་བ་རྣམས་དང་།
ཆོས་ཀྱིས་[^2935K]རྗེས་སུ་འབྲང་བ་རྣམས་དང་།
བརྒྱད་པ་རྣམས་དང་།
རྒྱུན་དུ་ཞུགས་པ་རྣམས་དང་།
ལན་ཅིག་ཕྱིར་འོང་བ་རྣམས་དང་།
ཕྱིར་མི་འོང་བ་རྣམས་དང་།
དགྲ་བཅོམ་པ་རྣམས་དང་།
རང་སངས་རྒྱས་རྣམས་དང་།
བྱང་ཆུབ་སེམས་དཔའ་རྣམས་དང་།
དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ལ་ཁྱད་པར་མེད་དོ།
།གསོལ་པ།
བཅོམ་ལྡན་འདས་དེ་སྟེ་ཆོས་ཐམས་ཅད་མཉམ་པ་ཉིད་ལ་སོ་སོའི་སྐྱེ་བོ་རྣམས་དང་།
དད་པས་རྗེས་སུ་འབྲང་བ་རྣམས་དང་།
ཆོས་ཀྱིས་[^2936K]རྗེས་སུ་འབྲང་བ་རྣམས་དང་།
བརྒྱད་པ་རྣམས་དང་།
རྒྱུན་དུ་ཞུགས་པ་རྣམས་དང་།
ལན་ཅིག་ཕྱིར་འོང་བ་རྣམས་དང་།
ཕྱིར་མི་འོང་བ་རྣམས་དང་།
དགྲ་བཅོམ་པ་རྣམས་དང་།
རང་སངས་རྒྱས་རྣམས་དང་།
བྱང་ཆུབ་སེམས་དཔའ་རྣམས་དང་།
དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ལ་ཁྱད་པར་མ་མཆིས་ན།
བཅོམ་ལྡན་འདས་ཅིའི་སླད་དུ་སངས་རྒྱས་དཀོན་མཆོག་དང་།
ཆོས་དཀོན་མཆོག་དང་།
དགེ་འདུན་དཀོན་མཆོག་དང་།
དཀོན་མཆོག་གསུམ་པོ་དེ་དག་འཇིག་རྟེན་དུ་འབྱུང་བར་འགྱུར་བ་ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་ཇི་སྙམ་དུ་སེམས།
སངས་རྒྱས་དཀོན་མཆོག་ཀྱང་གཞན་ལ་ཆོས་དཀོན་མཆོག་ཀྱང་གཞན་ཏེ།
དགེ་འདུན་དཀོན་མཆོག་ཀྱང་གཞན་ཞིག་ལ།
ཆོས་མཉམ་པ་ཉིད་ཀྱང་གཞན་ཞིག་ཡིན་སྙམ་མམ།
གསོལ་པ།
བཅོམ་ལྡན་འདས་བདག་གིས་བཅོམ་ལྡན་འདས་ཀྱིས་གསུངས་པའི་དོན་འཚལ་བ་ལྟར་ན་སངས་རྒྱས་དཀོན་མཆོག་ཀྱང་གཞན་ལ་ཆོས་དཀོན་མཆོག་ཀྱང་གཞན་ཏེ།
དགེ་འདུན་དཀོན་མཆོག་ཀྱང་གཞན་ཞིག་ལ་ཆོས་མཉམ་པ་ཉིད་ཀྱང་གཞན་མ་ལགས་ཀྱི།
བཅོམ་ལྡན་འདས་སངས་རྒྱས་དཀོན་མཆོག་གང་ལགས་པ་དང་།
ཆོས་དཀོན་མཆོག་གང་ལགས་པ་དང་།
དགེ་འདུན་དཀོན་མཆོག་གང་ལགས་པ་དེ་ཉིད་ཆོས་མཉམ་པ་ཉིད་དེ།
ཆོས་དེ་དག་ཐམས་ཅད་ནི་ལྡན་པ་ཡང་མ་ལགས།
མི་ལྡན་པ་ཡང་མ་ལགས།
གཟུགས་མ་མཆིས་པ།
བསྟན་དུ་མ་མཆིས་པ།
ཐོགས་པ་མ་མཆིས་པ།
མཚན་ཉིད་གཅིག་པ་སྟེ།
འདི་ལྟར་མཚན་ཉིད་མ་མཆིས་པའོ།
།དེ་ལྟར་ཆོས་རྣམས་མཚན་ཉིད་མ་མཆིས་པ་[^2937K]འདི་ནི་སོ་སོའི་སྐྱེ་བོའོ།
།འདི་ནི་དད་པས་རྗེས་སུ་འབྲང་བའོ།
།འདི་ནི་ཆོས་ཀྱིས་[^2938K]རྗེས་སུ་འབྲང་བའོ།
།འདི་ནི་བརྒྱད་པའོ།
།འདི་ནི་རྒྱུན་དུ་ཞུགས་པའོ།
།འདི་ནི་ལན་ཅིག་ཕྱིར་འོང་བ་དང་།
ཕྱིར་མི་འོང་བ་དང་།
དགྲ་བཅོམ་པ་དང་།
རང་སངས་རྒྱས་དང་།
བྱང་ཆུབ་སེམས་དཔའོ།
།འདི་ནི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སོ་ཞེས་རྣམ་པར་འགོད་པར་བགྱི་བ་དེ་ནི་བཅོམ་ལྡན་འདས་གྱི་(ཀྱི་)ཡུལ་ལོ།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་དེ་བཞིན་ནོ།
།དེ་དེ་བཞིན་ཏེ།
མཚན་ཉིད་མེད་པའི་ཆོས་རྣམས་རྣམ་པར་དགོད་པ་དེ་ནི་དེ་བཞིན་གཤེགས་པའི་ཡུལ།
དེ་བཞིན་གཤེགས་པའི་མཐུའོ།
།རབ་འབྱོར་དེ་ཇི་སྙམ་དུ་སེམས།
དེ་སྟེ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་བྱང་ཆུབ་ཏུ་མངོན་པར་རྫོགས་པར་སངས་རྒྱས་ལ་མངོན་པར་རྫོགས་པར་སངས་རྒྱས་པའི་ཕྱིར་ཆོས་རྣམ་པར་དགོད་པར་མཛད་ན།
སེམས་ཅན་དམྱལ་བ་ཡོད་པར་མངོན་ནམ།
བྱོལ་སོང་གི་སྐྱེ་གནས་སམ།
གཤིན་རྗེའི་འཇིག་རྟེན་དང་།
མི་ཡོད་པར་མངོན་ནམ།
རྒྱལ་ཆེན་བཞིའི་རིས་ཀྱི་ལྷ་ཡོད་པར་མངོན་ནམ།
སུམ་ཅུ་རྩ་གསུམ་དང་།
འཐབ་བྲལ་དང་།
དགའ་ལྡན་དང་།
འཕྲུལ་དགའ་དང་།
གཞན་འཕྲུལ་དབང་བྱེད་དང་།
ཚངས་རིས་དང་།
ཚངས་པའི་མདུན་ན་འདོན་དང་།
ཚངས་འཁོར་དང་།
ཚངས་ཆེན་དང་།
འོད་ཆུང་དང་།
ཚད་མེད་འོད་དང་།
འོད་གསལ་དང་།
དགེ་ཆུང་དང་།
ཚད་མེད་དགེ་དང་།
དགེ་རྒྱས་དང་།
སྤྲིན་མེད་དང་།
བསོད་ནམས་སྐྱེས་དང་།
འབྲས་བུ་ཆེ་དང་།
འདུ་ཤེས་མེད་པའི་སེམས་ཅན་དང་།
མི་སྤོང་བ་དང་།
མི་གདུང་བ་དང་།
ལེགས་མཐོང་དང་།
རབ་ལྟ་དང་།
འོག་མིན་གྱི་ལྷ་ཡོད་པར་མངོན་ནམ།
ནམ་མཁའ་མཐའ་ཡས་སྐྱེ་མཆེད་དང་།
རྣམ་ཤེས་མཐའ་ཡས་སྐྱེ་མཆེད་དང་།
ཅུང་ཟད་མེད་པའི་སྐྱེ་མཆེད་དང་།
འདུ་ཤེས་མེད་འདུ་ཤེས་མེད་མིན་སྐྱེ་མཆེད་ཀྱི་ལྷ་ཡོད་པར་མངོན་ནམ།
སྦྱིན་པའི་ཕ་རོལ་ཏུ་ཕྱིན་པ་ཡོད་པར་མངོན་ནམ།
ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་།
བཟོད་པའི་ཕ་རོལ་ཏུ་ཕྱིན་པ་དང་།
བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་།
བསམ་གཏན་གྱི་ཕ་རོལ་ཏུ་ཕྱིན་པ་དང་།
ཤེས་རབ་ཀྱི་ཕ་རོལ་ཏུ་ཕྱིན་པ་ཡོད་པར་མངོན་ནམ།
བྱང་ཆུབ་སེམས་དཔའི་ས་བཅུ་ཡོད་པར་མངོན་ནམ།
ནང་སྟོང་པ་ཉིད་ཡོད་པར་མངོན་ནམ།
དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་བར་དུ་ཡོད་པར་མངོན་ནམ།
དྲན་པ་ཉེ་བར་གཞག་པ་དང་།
ཡང་དག་པར་སྤོང་བ་དང་།
རྫུ་འཕྲུལ་གྱི་རྐང་པ་དང་།
དབང་པོ་དང་།
སྟོབས་དང།
བྱང་ཆུབ་ཀྱི་ཡན་ལག་དང་།
འཕགས་པའི་ལམ་ཡན་ལག་བརྒྱད་པ་ཡོད་པར་མངོན་ནམ།
འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་དང་།
མཐར་གྱིས་གནས་པའི་སྙོམས་པར་འཇུག་པ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་རྣམས་ཡོད་པར་མངོན་ནམ།
དེ་བཞིན་གཤེགས་པའི་སྟོབས་དང་།
མི་འཇིགས་པ་[^2939K]དང་།
སོ་སོ་ཡང་དག་པར་རིག་པ་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་རྣམས་ཡོད་པར་མངོན་ནམ།
སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་དང་།
དཔེ་བྱད་བཟང་པོ་བརྒྱད་ཅུ་ཡོད་པར་མངོན་ནམ།
སངས་རྒྱས་དཀོན་མཆོག་དང་།
ཆོས་དཀོན་མཆོག་དང་།
དགེ་འདུན་དཀོན་མཆོག་ཡོད་པར་མངོན་ནམ།
ཉན་ཐོས་ཀྱི་ཐེག་པ་དང་།
རང་སངས་རྒྱས་ཀྱི་ཐེག་པ་དང་།
ཐེག་པ་ཆེན་པོ་ཡོད་པར་མངོན་ནམ།
དད་པས་[^2940K]རྗེས་སུ་འབྲང་བ་དང་།
ཆོས་ཀྱིས་[^2941K]རྗེས་སུ་འབྲང་བ་དང་།
བརྒྱད་པ་ཡོད་པར་མངོན་ནམ།
རྒྱུན་དུ་ཞུགས་པ་དང་།
ལན་ཅིག་ཕྱིར་འོང་བ་དང་།
ཕྱིར་མི་འོང་བ་དང་།
དགྲ་བཅོམ་པ་དང་།
རང་སངས་རྒྱས་དང་།
བྱང་ཆུབ་སེམས་དཔའ་དང་།
དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཡོད་པར་མངོན་ནམ།
གསོལ་པ།
བཅོམ་ལྡན་འདས་ཆོས་དེ་དག་ཐམས་ཅད་ནི་མ་[^2942K]མཆིས་པར་མངོན་པར་མི་འགྱུར་རོ།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་ལྟ་བས་ན་དེ་ལྟར་ཆོས་མཉམ་པ་ཉིད་ལས་ཀྱང་མི་གཡོ་ལ།
ཆོས་རྣམས་རྣམ་པར་དགོད་པར་མཛད་པ་ནི་དེ་བཞིན་གཤེགས་པའི་སྐྱེས་བུའི་བྱེད་པའོ།
།གསོལ་པ།
བཅོམ་ལྡན་འདས་ཇི་ལྟར་དེ་བཞིན་གཤེགས་པ་ཆོས་མཉམ་པ་ཉིད་ལས་མི་གཡོ་བ་དེ་བཞིན་དུ་སོ་སོའི་[^2943K]སྐྱེ་བོ་རྣམས་ཀྱང་ཆོས་མཉམ་པ་ཉིད་ལས་མི་གཡོ་བ་ལགས་སམ།
དེ་བཞིན་དུ་དད་པས་[^2944K]རྗེས་སུ་འབྲང་བ་རྣམས་དང་།
ཆོས་ཀྱིས་[^2945K]རྗེས་སུ་འབྲང་བ་[^2946K]དང་།
བརྒྱད་པ་དང་།
རྒྱུན་དུ་ཞུགས་པ་རྣམས་དང་།
ལན་ཅིག་ཕྱིར་འོང་བ་རྣམས་དང་།
ཕྱིར་མི་འོང་བ་རྣམས་དང་།
དགྲ་བཅོམ་པ་རྣམས་དང་།
རང་སངས་རྒྱས་རྣམས་རྣམས་དང[^2947K]།
བྱང་ཆུབ་སེམས་དཔའ་ཡང་ཆོས་མཉམ་པ་ཉིད་ལས་མི་གཡོ་བ་ལགས་སམ།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་དེ་བཞིན་ནོ།
།དེ་དེ་བཞིན་ཏེ།
རབ་འབྱོར་ཆོས་ཐམས་ཅད་ནི་ཆོས་མཉམ་པ་ཉིད་ལས་མི་གཡོའོ།
ཆོས་མཉམ་པ་ཉིད་ལས་མི་འདའོ།
།རབ་འབྱོར་དེ་ཅིའི་ཕྱིར་ཞེ་ན།
དེ་ན་འདི་ལྟར་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ཀྱི་དེ་བཞིན་ཉིད་དང་།
མ་ནོར་བ་དེ་བཞིན་ཉིད་དང་།
གཞན་མ་ཡིན་པ་དེ་བཞིན་ཉིད་དང་།[^2948K]ཆོས་ཉིད་དང་།
ཆོས་ཀྱི་དབྱིངས་དང་།
ཆོས་ཀྱི་གནས་ཉིད་དང་།
ཆོས་སྐྱོན་མེད་པ་ཉིད་དང་།
ཡང་དག་པའི་མཐའ་གང་ཡིན་པ་དེ་ཉིད་ནི་སོ་སོའི་སྐྱེ་བོ་རྣམས་ཀྱི་དེ་བཞིན་ཉིད་དང་།
མ་ནོར་བ་དེ་བཞིན་ཉིད་དང་།
གཞན་མ་ཡིན་པ་དེ་བཞིན་ཉིད་དང་།
ཆོས་ཉིད་དང་།
ཆོས་ཀྱི་དབྱིངས་དང་།
ཆོས་ཀྱི་གནས་ཉིད་དང་།
ཆོས་སྐྱོན་མེད་པ་ཉིད་དང་།
ཡང་དག་པའི་མཐའ་སྟེ།
དེ་ཉིད་ནི་དད་པས་[^2949K]རྗེས་སུ་འབྲང་བ་རྣམས་དང་།
ཆོས་ཀྱིས་[^2950K]རྗེས་སུ་འབྲང་བ་རྣམས་དང་།
བརྒྱད་པ་དང་།
རྒྱུན་དུ་ཞུགས་པ་རྣམས་དང་།
ལན་ཅིག་ཕྱིར་འོང་བ་རྣམས་དང་།
ཕྱིར་མི་འོང་བ་རྣམས་དང་།
དགྲ་བཅོམ་པ་རྣམས་དང་།
རང་སངས་རྒྱས་རྣམས་དང་།
བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་དེ་བཞིན་ཉིད་དང་།
མ་ནོར་བ་དེ་བཞིན་ཉིད་དང་།
གཞན་མ་ཡིན་པ་[^2951K]དེ་བཞིན་ཉིད་དང་།
ཆོས་ཉིད་དང་།
ཆོས་ཀྱི་དབྱིངས་ཉིད་དང་།
ཆོས་ཀྱི་གནས་ཉིད་དང་།
ཆོས་སྐྱོན་མེད་པ་ཉིད་དང་།
ཡང་དག་པའི་མཐའ་སྟེ།
དེ་དག་ཐམས་ཅད་ནི་ཆོས་མཉམ་པ་ཉིད་དེ།
དེ་ལས་རྣམ་པར་མི་འདའོ།
།དེ་ཅིའི་ཕྱིར་ཞེ་ན།
དེ་དག་ནི་ཆོས་ཉིད་དང།
ཆོས་ཀྱི་དབྱིངས་དང་།
ཆོས་ཀྱི་གནས་ཉིད་དང་།
ཆོས་སྐྱོན་མེད་པ་ཉིད་དང་།
དེ་བཞིན་ཉིད་དང་།
མ་ནོར་བ་དེ་བཞིན་ཉིད་དང་།
གཞན་མ་ཡིན་པ་དེ་བཞིན་ཉིད་དང་།
ཡང་དག་པའི་མཐའ་ནི་དེ་བཞིན་ཉིད་ཡིན་ཏེ།
དེ་དག་ལས་ཆོས་མཉམ་པ་ཉིད་ཅེས་བྱ་བ་[^2952K]གང་ཡང་མེད་དོ་ཞེས་བྱ་བ་ནི་རྣམ་པར་བྱང་བའི་ཚོགས་ལ་དགོད་པའི་ཕྲིན་ལས་ཡིན་ནོ།།
།།རབ་འབྱོར་གྱིས་གསོལ་པ།
བཅོམ་ལྡན་འདས་གལ་ཏེ་དེ་ལྟར་སོ་སོའི་སྐྱེ་བོ་རྣམས་ཀྱི་ཆོས་མཉམ་པ་ཉིད་གང་ལགས་པ་དེ་ཉིད་དད་པས་[^2953K]རྗེས་སུ་འབྲང་བ་རྣམས་དང་།
ཆོས་ཀྱིས་[^2954K]རྗེས་སུ་འབྲང་བ་རྣམས་དང་།
བརྒྱད་པ་དང་།
རྒྱུན་དུ་ཞུགས་པ་རྣམས་དང།
ལན་ཅིག་ཕྱིར་འོང་བ་རྣམས་རྣམས་དང[^2955K]།
ཕྱིར་མི་འོང་བ་རྣམས་དང་།
དགྲ་བཅོམ་པ་རྣམས་དང་།
རང་སངས་རྒྱས་རྣམས་དང་།
བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་ཆོས་མཉམ་པ་ཉིད་དང་།
དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ཀྱི་ཆོས་མཉམ་པ་ཉིད་ལགས་ན།
བཅོམ་ལྡན་འདས་མཚན་ཉིད་མི་འདྲ་བའི་ཆོས་འདི་ལྟ་སྟེ།
གཟུགས་དང་།
ཚོར་བ་དང་།
འདུ་ཤེས་དང་།
འདུ་བྱེད་རྣམས་རྣམས་དང[^2956K]།
རྣམ་པར་ཤེས་པ་དང་།
སྐྱེ་མཆེད་དང་།
ཁམས་དང་།
རྟེན་ཅིང་འབྲེལ་པར་འབྱུང་བ་དང་།
འདོད་ཆགས་དང་།
ཞེ་སྡང་དང་།
གཏི་མུག་དང་།
ལྟ་བའི་རྣམ་པ་ཐམས་ཅད་དང་།
བསམ་གཏན་དང་།
ཚད་མེད་པ་དང་།
གཟུགས་མེད་པའི་སྙོམས་པར་འཇུག་པ་དང་།
སྦྱིན་པའི་ཕ་རོལ་ཏུ་ཕྱིན་པ་དང་།
ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་།
བཟོད་པའི་ཕ་རོལ་ཏུ་ཕྱིན་པ་དང་།
བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་།
བསམ་གཏན་གྱི་ཕ་རོལ་ཏུ་ཕྱིན་པ་དང་།
ཤེས་རབ་ཀྱི་ཕ་རོལ་ཏུ་ཕྱིན་པ་དང་།
ཐབས་མཁས་པའི་ཕ་རོལ་ཏུ་ཕྱིན་པ་དང་།
སྨོན་ལམ་གྱི་ཕ་རོལ་ཏུ་ཕྱིན་པ་དང་།
སྟོབས་ཀྱི་ཕ་རོལ་ཏུ་ཕྱིན་པ་དང་།
ཡེ་ཤེས་ཀྱི་ཕ་རོལ་ཏུ་ཕྱིན་པ་དང་།
བྱང་ཆུབ་སེམས་དཔའི་ས་བཅུ་དང་།
དྲན་པ་ཉེ་བར་གཞག་པ་རྣམས་དང་།ཡང་དག་པར་སྤོང་བ་རྣམས་དང་།
རྫུ་འཕྲུལ་གྱི་རྐང་པ་རྣམས་དང་།
དབང་པོ་རྣམས་དང་།
སྟོབས་རྣམས་དང་།
བྱང་ཆུབ་ཀྱི་ཡན་ལག་རྣམས་དང་།
འཕགས་པའི་ལམ་ཡན་ལག་བརྒྱད་པ་རྣམས་དང་།
འཕགས་པའི་བདེན་པ་རྣམས་དང་།
རྣམ་པར་ཐར་པའི་སྒོ་སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
ནང་སྟོང་པ་ཉིད་དང་།
དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་བར་དང་།
རྣམ་པར་ཐར་པ་བརྒྱད་དང་།
མཐར་གྱིས་གནས་པའི་སྙོམས་པར་འཇུག་པ་དགུ་དང་།
མངོན་པར་ཤེས་པ་ལྔ་དང་།
ཏིང་ངེ་འཛིན་ཐམས་ཅད་དང་།
གཟུངས་ཀྱི་སྒོ་ཐམས་ཅད་དང་།
དེ་བཞིན་གཤེགས་པའི་སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་[^2957K]ཆོས་མ་འདྲེས་པ་བཅོ་བརྒྱད་དང་།
སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་དང་།
དཔེ་བྱད་བཟང་པོ་བརྒྱད་ཅུ་དང་།
འདུས་བྱས་ཀྱི་ཁམས་དང་།
འདུས་མ་བྱས་ཀྱི་ཁམས་ཏེ།
བཅོམ་ལྡན་འདས་ཆོས་དེ་དག་ནི་ཀུན་ཀྱང་གཅིག་དང་གཅིག་ཏུ་མི་འདྲ་བ་གཅིག་ལས་གཅིག་འདས་པའོ།
།བཅོམ་ལྡན་འདས་དེ་ཅིའི་སླད་དུ་ཞེ་ན།
དེ་ནི་འདི་ལྟར་གཟུགས་ཀྱི་ཆོས་ཉིད་ཀྱང་གཞན།
ཚོར་བ་དང་།
འདུ་ཤེས་དང་།
འདུ་བྱེད་རྣམས་[^2958K]དང་།
རྣམ་པར་ཤེས་པའི་ཆོས་ཉིད་ཀྱང་གཞན།
སྐྱེ་མཆེད་དང་།
ཁམས་དང་།
རྟེན་ཅིང་འབྲེལ་པར་འབྱུང་བའི་ཆོས་ཉིད་ཀྱང་གཞན།
འདོད་ཆགས་ཀྱི་ཆོས་ཉིད་ཀྱང་གཞན།
ཞེ་སྡང་གི་ཆོས་ཉིད་ཀྱང་གཞན།
གཏི་མུག་གི་ཆོས་ཉིད་ཀྱང་གཞན།
ལྟ་བའི་རྣམ་པའི་ཆོས་ཉིད་ཀྱང་གཞན།
སྦྱིན་པའི་ཕ་རོལ་ཏུ་ཕྱིན་པའི་ཆོས་ཉིད་ཀྱང་གཞན།
ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་།
བཟོད་པའི་ཕ་རོལ་ཏུ་ཕྱིན་པ་དང་།
བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་།
བསམ་གཏན་གྱི་ཕ་རོལ་ཏུ་ཕྱིན་པ་དང་།
ཤེས་རབ་ཀྱི་ཕ་རོལ་ཏུ་ཕྱིན་པའི་ཆོས་ཉིད་ཀྱང་གཞན།
ནང་སྟོང་པ་ཀྱི་ཆོས་ཉིད་[^2959K]ཀྱང་གཞན།
དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་བར་གྱི་ཆོས་ཉིད་ཀྱང་གཞན།
དྲན་པ་ཉེ་བར་གཞག་པ་རྣམས་ཀྱི་ཆོས་ཉིད་ཀྱང་གཞན།
ཡང་དག་པར་སྤོང་བ་རྣམས་དང་།
རྫུ་འཕྲུལ་གྱི་རྐང་པ་རྣམས་དང་།
དབང་པོ་རྣམས་དང་།
སྟོབས་རྣམས་དང་།
བྱང་ཆུབ་ཀྱི་ཡན་ལག་རྣམས་དང་།
འཕགས་པའི་ལམ་ཡན་ལག་བརྒྱད་པའི་ཆོས་ཉིད་ཀྱང་གཞན།
འཕགས་པའི་བདེན་པ་རྣམས་དང་།
བསམ་གཏན་རྣམས་དང་།
ཚད་མེད་པ་རྣམས་དང་།
གཟུགས་མེད་པའི་སྙོམས་པར་འཇུག་པ་རྣམས་དང་།
རྣམ་པར་ཐར་པ་རྣམས་[^2960K]དང་།
མཐར་གྱིས་གནས་པའི་སྙོམས་པར་འཇུག་པ་རྣམས་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་རྣམས་དང་།
ཏིང་ངེ་འཛིན་རྣམས་དང་།
གཟུངས་ཀྱི་སྒོ་རྣམས་ཀྱི་ཆོས་ཉིད་ཀྱང་གཞན།
དེ་བཞིན་གཤེགས་པའི་སྟོབས་རྣམས་དང་།
མི་འཇིགས་པ་རྣམས་དང་།
སོ་སོ་ཡང་དག་པར་རིག་པ་རྣམས་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་ཀྱི་ཆོས་ཉིད་ཀྱང་གཞན།
སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་དང་།
དཔེ་བྱད་བཟང་པོ་བརྒྱད་ཅུའི་ཆོས་ཉིད་ཀྱང་གཞན།
འདུས་བྱས་ཀྱི་ཁམས་དང་།
འདུས་མ་བྱས་ཀྱི་ཁམས་ཀྱི་ཆོས་ཉིད་ཀྱང་གཞན།
བཅོམ་ལྡན་འདས་ཇི་ལྟར་[^2961K]མཚན་ཉིད་མི་འདྲ་བའི་ཆོས་རྣམས་ཀྱི་ཆོས་ཉིད་མཚན་ཉིད་གཅིག་པར་འགྱུར་བ་ལགས།
ཆོས་རྣམ་པར་དགོད་པ་ནི་ཇི་ལྟར་འགྱུར།
བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
གང་ལ་གནས་ཤིང་ཆོས་རྣམས་ཐ་དད་དུ་བགྱིད་པ་ལགས།
ཆོས་རྣམས་ཐ་དད་དུ་མ་བགྱིས་པར་ནི་བྱང་ཆུབ་སེམས་དཔའ་སེམས་དཔའ་ཆེན་པོས་ཀྱང་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པར་མི་ནུས་ན།
ཇི་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
ས་ནས་སར་འཕར་ཞིང་སྐྱོན་མེད་པར་འཇུག་པ་ལགས།
ཇི་ལྟར་སྐྱོན་མེད་པར་ཞུགས་ནས་ཉན་ཐོས་དང་།
རང་སངས་རྒྱས་ཀྱི་ས་ལས་འདས་ཏེ།
མངོན་པར་ཤེས་པ་ཡོངས་སུ་རྫོགས་པར་བགྱིད་པ་ལགས།
ཇི་ལྟར་མངོན་པར་ཤེས་པས་རྣམ་པར་རྩེ་[^2962K]ཞིང་སྦྱིན་པའི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་བགྱིད་པ་དང་།
ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་།
བཟོད་པའི་ཕ་རོལ་ཏུ་ཕྱིན་པ་དང་།
བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་།
བསམ་གཏན་གྱི་ཕ་རོལ་ཏུ་ཕྱིན་པ་དང་།
ཤེས་རབ་ཀྱི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་བགྱིད་པ་དང་།
དེ་དག་ལ་རྣམ་པར་རྩེ་བས་[^2963K]སངས་རྒྱས་ཀྱི་ཞིང་ནས་སངས་རྒྱས་ཀྱི་ཞིང་དུ་མཆི་བ་ལགས།
སངས་རྒྱས་བཅོམ་ལྡན་འདས་རྣམས་ལ་བསྙེན་བཀུར་བགྱིད་པ་ལགས།
དེ་དག་ཏུ་ཡང་དགེ་བའི་རྩ་བ་བསྐྱེད་པ་ལགས།
དགེ་བའི་རྩ་བ་དེས་སེམས་ཅན་རྣམས་ཡོངས་སུ་སྨིན་པར་བགྱིད་པ་ལགས།
སངས་རྒྱས་ཀྱི་ཞིང་ཡོངས་སུ་འཛིན་པ་ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་གང་འདི་སྐད་དུ་དེ་སྟེ་ཆོས་ཐམས་ཅད་ཀྱི་ཆོས་མཉམ་པ་ཉིད་གང་ཡིན་པ་དེ་ཉིད་སོ་སོའི་སྐྱེ་བོ་རྣམས་ཀྱི་ཆོས་མཉམ་པ་ཉིད་དེ།
དེ་ཉིད་དད་པས་[^2964K]རྗེས་སུ་འབྲང་བ་རྣམས་དང་།
ཆོས་ཀྱིས་[^2965K]རྗེས་སུ་འབྲང་བ་རྣམས་དང་།
བརྒྱད་པ་རྣམས་དང་།
རྒྱུན་དུ་ཞུགས་པ་རྣམས་དང་།
ལན་ཅིག་ཕྱིར་འོང་བ་རྣམས་དང་།
ཕྱིར་མི་འོང་བ་རྣམས་དང་།
དགྲ་བཅོམ་པ་རྣམས་དང་།
རང་སངས་རྒྱས་རྣམས་དང་།
བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་དང་།
དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ཀྱི་ཆོས་མཉམ་པ་ཉིད་ཡིན་ན།
མཚན་ཉིད་མི་འདྲ་བའི་ཆོས་རྣམས་ཀྱི་མཉམ་པ་ཉིད་ཇི་ལྟར་གཅིག་པར་འགྱུར་ཞེས་ཟེར་བ་འདི་[^2966K]རབ་འབྱོར་དེ་ཇི་སྙམ་དུ་སེམས།
གཟུགས་ཀྱི་ཆོས་ཉིད་གང་ཡིན་པ་དེ་ཉིད་སྟོང་པ་ཉིད་མ་ཡིན་ནམ།
ཚོར་བ་དང་།
འདུ་ཤེས་དང་།
འདུ་བྱེད་རྣམས་དང་།
རྣམ་པར་ཤེས་པའི་ཆོས་ཉིད་གང་ཡིན་པ་དེ་ཉིད་སྟོང་པ་ཉིད་མ་ཡིན་ནམ།
སྐྱེ་མཆེད་དང་།
ཁམས་དང་།
རྟེན་ཅིང་འབྲེལ་པར་འབྱུང་བའི་ཆོས་ཉིད་གང་ཡིན་པ་དེ་ཉིད་སྟོང་པ་ཉིད་མ་ཡིན་ནམ།
སྦྱིན་པའི་ཕ་རོལ་ཏུ་ཕྱིན་པའི་ཆོས་ཉིད་[^2967K]གང་ཡིན་པ་དེ་ཉིད་སྟོང་པ་ཉིད་མ་ཡིན་ནམ།
ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་།
བཟོད་པའི་ཕ་རོལ་ཏུ་ཕྱིན་པ་དང་།
བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་།
བསམ་གཏན་གྱི་ཕ་རོལ་ཏུ་ཕྱིན་པ་དང་།
ཤེས་རབ་ཀྱི་ཕ་རོལ་ཏུ་ཕྱིན་པའི་ཆོས་ཉིད་གང་ཡིན་པ་དེ་ཉིད་སྟོང་པ་ཉིད་མ་ཡིན་ནམ།
ནང་སྟོང་པ་ཉིད་ཀྱི་ཆོས་ཉིད་གང་ཡིན་པ་དེ་ཉིད་སྟོང་པ་ཉིད་མ་ཡིན་ནམ།
དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་བར་གྱི་ཆོས་ཉིད་གང་ཡིན་པ་དེ་ཉིད་སྟོང་པ་ཉིད་མ་ཡིན་ནམ།
བྱང་ཆུབ་ཀྱི་ཕྱོགས་ཀྱི་ཆོས་རྣམས་ཀྱི་ཆོས་ཉིད་གང་ཡིན་པ་དེ་ཉིད་སྟོང་པ་ཉིད་མ་ཡིན་ནམ།
འཕགས་པའི་བདེན་པ་རྣམས་དང་།
བསམ་གཏན་རྣམས་དང་།
ཚད་མེད་པ་རྣམས་དང་།
གཟུགས་མེད་པའི་སྙོམས་པར་འཇུག་པ་རྣམས་དང་།
རྣམ་པར་ཐར་པ་རྣམས་དང་།
མཐར་གྱིས་གནས་པའི་སྙོམས་པར་འཇུག་པ་རྣམས་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་རྣམས་དང་།
ཏིང་ངེ་འཛིན་རྣམས་དང་།
གཟུངས་ཀྱི་སྒོ་རྣམས་ཀྱི་ཆོས་ཉིད་གང་ཡིན་པ་དེ་ཉིད་སྟོང་པ་ཉིད་མ་ཡིན་ནམ།
དེ་བཞིན་གཤེགས་པའི་སྟོབས་རྣམས་དང་།
མི་འཇིགས་པ་རྣམས་དང་།
སོ་སོ་ཡང་དག་པར་རིག་པ་རྣམས་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་རྣམས་ཀྱི་ཆོས་ཉིད་གང་ཡིན་པ་དེ་ཉིད་སྟོང་པ་ཉིད་མ་ཡིན་ནམ།
རྒྱུན་དུ་ཞུགས་པའི་འབྲས་བུའི་ཆོས་ཉིད་གང་ཡིན་པ་དེ་ཉིད་སྟོང་པ་ཉིད་མ་ཡིན་ནམ།
ལན་ཅིག་ཕྱིར་འོང་བའི་འབྲས་བུ་དང་།
ཕྱིར་མི་འོང་བའི་འབྲས་བུ་དང་།
དགྲ་བཅོམ་པ་ཉིད་དང་།
རང་བྱང་ཆུབ་དང་།
རྣམ་པ་ཐམས་ཅད་མཁྱེན་པ་ཉིད་ཀྱི་[^2968K]ཆོས་ཉིད་གང་ཡིན་པ་དེ་ཉིད་སྟོང་པ་ཉིད་མ་ཡིན་ནམ།
རྒྱུན་དུ་ཞུགས་པ་དང་།
ལན་ཅིག་ཕྱིར་འོང་བ་དང་།
ཕྱིར་མི་འོང་བ་དང་།
དགྲ་བཅོམ་པ་དང་།
རང་སངས་རྒྱས་དང་།
བྱང་ཆུབ་སེམས་དཔའ་དང་།
དེ་བཞིན་གཤེགས་པའི་ཆོས་ཉིད་གང་ཡིན་པ་དེ་ཉིད་སྟོང་པ་ཉིད་མ་ཡིན་ནམ།
གསོལ་པ།
བཅོམ་ལྡན་འདས་དེ་ནི་སྟོང་པ་ཉིད་དོ།
།བཅོམ་ལྡན་འདས་ཀྱིས་བཀའ་སྩལ་པ།
འོ་ན་སྟོང་པ་ཉིད་ལ་གཟུགས་ཀྱི་མཚན་ཉིད་དམ།
ཚོར་བ་དང་།
འདུ་ཤེས་དང་།
འདུ་བྱེད་རྣམས་[^2969K]དང་།
རྣམ་པར་ཤེས་པའི་མཚན་ཉིད་དམ།
སྐྱེ་མཆེད་དང་།
ཁམས་དང་།
རྟེན་ཅིང་འབྲེལ་པར་འབྱུང་བའི་མཚན་ཉིད་དམ།
སྦྱིན་པའི་ཕ་རོལ་ཏུ་ཕྱིན་པའི་མཚན་ཉིད་དམ།
ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང་།
བཟོད་པའི་ཕ་རོལ་ཏུ་ཕྱིན་པ་དང་།
བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་།
བསམ་གཏན་གྱི་ཕ་རོལ་ཏུ་ཕྱིན་པ་དང་།
ཤེས་རབ་ཀྱི་ཕ་རོལ་ཏུ་ཕྱིན་པའི་མཚན་ཉིད་དམ།
ནང་སྟོང་པ་ཉིད་ཀྱི་མཚན་ཉིད་དམ།
དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་བར་གྱི་མཚན་ཉིད་དམ།
བྱང་ཆུབ་ཀྱི་ཕྱོགས་ཀྱི་ཆོས་རྣམས་ཀྱི་[^2970K]མཚན་ཉིད་དམ།
འཕགས་པའི་བདེན་པ་དང་།
བསམ་གཏན་དང་།
ཚད་མེད་པ་དང་།གཟུགས་མེད་པའི་སྙོམས་པར་འཇུག་པ་དང་།
རྣམ་པར་ཐར་པ་དང་།
མཐར་གྱིས་གནས་པའི་སྙོམས་པར་[^2971K]འཇུག་པ་དང་།
སྟོང་པ་ཉིད་དང་།
མཚན་མ་མེད་པ་དང་།
སྨོན་པ་མེད་པ་དང་།
མངོན་པར་ཤེས་པ་དང་།
ཏིང་ངེ་འཛིན་དང་།
གཟུངས་ཀྱི་སྒོ་རྣམས་ཀྱི་མཚན་ཉིད་དམ།
དེ་བཞིན་གཤེགས་པའི་སྟོབས་དང་།
མི་འཇིགས་པ་དང་།
སོ་སོ་ཡང་དག་པར་རིག་པ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་རྣམས་ཀྱི་མཚན་ཉིད་དམ།
རྒྱུན་དུ་ཞུགས་པའི་འབྲས་བུའི་མཚན་ཉིད་དམ།
ལན་ཅིག་ཕྱིར་འོང་བའི་འབྲས་བུ་དང་།
ཕྱིར་མི་འོང་བའི་འབྲས་བུ་དང་།
དགྲ་བཅོམ་པ་ཉིད་དང་།
རང་བྱང་ཆུབ་དང་།
རྣམ་པ་ཐམས་ཅད་མཁྱེན་པ་ཉིད་ཀྱི་བར་གྱི་མཚན་ཉིད་དམ།
རྒྱུན་དུ་ཞུགས་པའི་མཚན་ཉིད་དམ།
ལན་ཅིག་ཕྱིར་འོང་བ་དང་།
ཕྱིར་མི་འོང་བ་དང་།
དགྲ་བཅོམ་པ་དང་།
རང་སངས་རྒྱས་དང་།
བྱང་ཆུབ་སེམས་དཔའ་དང་།
དེ་བཞིན་གཤེགས་པའི་མཚན་ཉིད་དམ།
ཆོས་ཀྱི་མཚན་ཉིད་ཐ་དད་པར་འགྱུར་བ་དེ་ལྟ་བུའི་ཆོས་གང་ཡང་དམིགས་སམ།
གསོལ་པ།
བཅོམ་ལྡན་འདས་དེ་ནི་མ་ལགས་སོ།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་ལྟར་[^2972K]རྣམ་གྲངས་དེས་འདི་ལྟར་རིག་པར་བྱ་སྟེ།
ཆོས་ཐམས་ཅད་ཀྱི་ཆོས་ཉིད་གང་ཡིན་པ་དེ་ལ་[^2973K]ཡང་སོ་སོའི་སྐྱེ་བོ་མེད།
སོ་སོའི་སྐྱེ་བོ་ལས་གུད་ན་ཡང་དེ་མེད།
དེ་ལ་ཡང་དད་པས་[^2974K]རྗེས་སུ་འབྲང་བ་མེད།
དད་པས་[^2975K]རྗེས་སུ་འབྲང་བ་ལས་གུད་ན་ཡང་དེ་མེད།
དེ་ལ་ཡང་ཆོས་ཀྱིས་[^2976K]རྗེས་སུ་འབྲང་བ་མེད།
ཆོས་ཀྱིས་[^2977K]རྗེས་སུ་འབྲང་བ་ལས་གུད་ན་ཡང་དེ་མེད།
དེ་ལ་ཡང་བརྒྱད་པ་མེད།
བརྒྱད་པ་ལས་གུད་ན་ཡང་དེ་མེད།
དེ་ལ་ཡང་རྒྱུན་དུ་ཞུགས་པ་མེད།
རྒྱུན་དུ་ཞུགས་པ་ལས་གུད་ན་ཡང་དེ་མེད།
དེ་ལ་ཡང་ལན་ཅིག་ཕྱིར་འོང་བ་མེད།
ལན་ཅིག་ཕྱིར་འོང་བ་ལས་གུད་ན་ཡང་དེ་མེད།
དེ་ལ་ཡང་ཕྱིར་མི་འོང་བ་མེད།
ཕྱིར་མི་འོང་བ་ལས་[^2978K]གུད་ན་ཡང་དེ་མེད།
དེ་ལ་ཡང་དགྲ་བཅོམ་པ་མེད།
དགྲ་བཅོམ་པ་ལས་[^2979K]གུད་ན་ཡང་དེ་མེད།
དེ་ལ་ཡང་རང་སངས་རྒྱས་མེད།
རང་སངས་རྒྱས་ལས་གུད་ན་ཡང་དེ་མེད།
དེ་ལ་ཡང་བྱང་ཆུབ་སེམས་དཔའ་[^2980K]མེད།
བྱང་ཆུབ་སེམས་དཔའ་ལས་གུད་[^2981K]ན་ཡང་དེ་མེད།
དེ་ལ་ཡང་དེ་བཞིན་གཤེགས་པ་མེད།
དེ་བཞིན་གཤེགས་པ་ལས་གུད་ན་ཡང་དེ་མེད་པར་རིག་པར་བྱའོ།
།གསོལ་པ།
ཆོས་ཉིད་དེ་འདུས་བགྱིས་པ་ལགས་སམ།
འདུས་མ་བགྱིས་པ་ལགས།
བཅོམ་ལྡན་འདས་ཀྱིས་བཀའ་སྩལ་པ།
དེ་ནི་འདུས་བྱས་ཀྱང་ཡིན།
འདུས་མ་བྱས་ཀྱང་ཡིན་ཏེ།
འདུས་བྱས་ལས་གུད་ན་ཡང་འདུས་མ་བྱས་དམིགས་སུ་མེད་དོ།
།འདུས་མ་བྱས་ལས་གུད་ན་ཡང་འདུས་བྱས་དམིགས་སུ་མེད་དོ[^2982K]།
།རབ་འབྱོར་དེ་ལྟར་འདུས་བྱས་ཀྱི་ཁམས་གང་ཡིན་པ་དང་།
འདུས་མ་བྱས་ཀྱི་ཁམས་གང་ཡིན་པའི་ཆོས་དེ་གཉིས་ཀ་ལྡན་པ་ཡང་མ་ཡིན།
མི་ལྡན་པ་ཡང་མ་ཡིན་ཏེ།
གཟུགས་མེད་པ་བསྟན་དུ་མེད་པ་ཐོགས་པ་མེད་པ།
མཚན་ཉིད་གཅིག་པ་སྟེ།
འདི་ལྟར་མཚན་ཉིད་མེད་པའོ།
།དེ་ཡང་དེ་བཞིན་གཤེགས་པའི་[^2983K]འཇིག་རྟེན་གྱི་ཐ་སྙད་དུ་བརྗོད་ཀྱི།
དོན་དམ་པར་ནི་མ་ཡིན་ཏེ།
དོན་དམ་པ་ལ་ལུས་ཀྱི་འདུ་བྱེད་དམ[^2984K]།
ངག་གི་འདུ་བྱེད་དམ།
ཡིད་ཀྱི་འདུ་བྱེད་མེད་དེ།
ལུས་ཀྱི་འདུ་བྱེད་དམ།
ངག་གི་འདུ་བྱེད་དམ།
ཡིད་ཀྱི་འདུ་བྱེད་ལས་གུད་ན་ཡང་དོན་དམ་པ་དམིགས་སུ་མེད་དོ།
།འོན་ཀྱང་འདུས་བྱས་དང་།
འདུས་མ་བྱས་ཀྱི་ཆོས་རྣམས་ཀྱི་མཉམ་པ་ཉིད་གང་ཡིན་པ་དེ་ནི་དོན་དམ་པ་སྟེ།
དེའི་ཕྱིར་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
དོན་དམ་པ་ལས་ཀྱང་མི་གཡོ་ལ་བྱང་ཆུབ་སེམས་དཔའི་སྤྱོད་པ་ཡང་བྱེད་དོ།
།དེ་ནས་ཚེ་དང་ལྡན་པ་རབ་འབྱོར་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ།
།བཅོམ་ལྡན་འདས་ཆོས་ཐམས་ཅད་ཀྱི་མཉམ་པ་ཉིད་ནི་རང་བཞིན་སྟོང་པ་སྟེ།
དེའི་སླད་དུ་ཆོས་གང་ལ་ཡང་གང་ཅི་ཡང་བགྱིད་པ་མ་མཆིས་ན།
དེ་ལྟར་ཆོས་ཐམས་ཅད་ཅི་ཡང་བགྱིད་པ་མ་མཆིས་ཤིང་ཅི་ཡང་མ་ལགས་པ་ལ།
ཇི་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ།
དོན་དམ་པ་ལས་ཀྱང་མི་གཡོ་ལ་སྦྱིན་པ་དང་ཚིག་སྙན་པ་དང་།
དོན་བགྱི་བ་དང།
དོན་མཐུན་པས་ཀྱང་སེམས་ཅན་ཐམས་ཅད་ཀྱི་དོན་བགྱིད་པ་ལགས།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་དེ་བཞིན་ནོ།
།དེ་དེ་བཞིན་ཏེ།
ཇི་སྐད་དུ་སྨྲས་པ་དེ་བཞིན་ཏེ།
སྟོང་པ་ཉིད་གང་ཡིན་པ་དེ་[^2985K]ནི་གང་ལ་ཡང་ཅི་ཡང་བྱེད་པ་མེད་ཅི་ཡང་མི་བྱེད་པ་ཡང་མེད་དེ།
གལ་ཏེ་སེམས་ཅན་འདི་དག་བདག་ཅག་ཉིད་ཀྱིས་[^2986K]སྟོང་པ་ཉིད་ཤེས་ན་ནི་དེ་ལྟར་སྟོང་པ་ཉིད་ལས་ཀྱང་མི་གཡོ་ལ།
སེམས་ཅན་རྣམས་ཀྱང་བདག་གི་འདུ་ཤེས་དང་བྲལ་བར་བྱེད་ཅིང་བདག་གི་འདུ་ཤེས་དང་བྲལ་ནས་སྟོང་པ་ཉིད་ཀྱིས་འཁོར་བ་ལས་འགྲེལ་པ་དང་།
སེམས་ཅན་གྱི་འདུ་ཤེས་དང་།
སྲོག་གི་འདུ་ཤེས་དང་།
འགྲོ་བའི་འདུ་ཤེས་དང་།
གསོ་བའི་འདུ་ཤེས་དང་།
སྐྱེས་བུའི་འདུ་ཤེས་དང་།
གང་ཟག་གི་འདུ་ཤེས་དང་།
ཤེད་ཅན་གྱི་འདུ་ཤེས་དང་།
ཤེད་བདག་གི་འདུ་ཤེས་དང་།
བྱེད་པ་པོའི་འདུ་ཤེས་དང་།
ཚོར་བ་པོའི་འདུ་ཤེས་དང་།[^2987K]ཤེས་པ་པོའི་འདུ་ཤེས་དང་།
མཐོང་བ་པོའི་འདུ་ཤེས་དང་བྲལ་བར་བྱེད་ཅིང་མཐོང་བ་པོའི་འདུ་ཤེས་དང་བྲལ་ནས་སྟོང་པ་ཉིད་ཀྱིས་འཁོར་བ་ལས་འགྲེལ་པ་དང་།
གཟུགས་ཀྱི་འདུ་ཤེས་དང་བྲལ་བར་བྱེད་ཅིང་།
གཟུགས་ཀྱི་འདུ་ཤེས་དང་བྲལ་[^2988K]ནས་སྟོང་པ་ཉིད་ཀྱིས་འཁོར་བ་ལས་འགྲེལ་པ་དང་།
ཚོར་བ་དང་།
འདུ་ཤེས་དང་།
འདུ་བྱེད་རྣམས་[^2989K]དང་།
རྣམ་པར་ཤེས་པའི་འདུ་ཤེས་དང་བྲལ་བར་བྱེད་ཅིང་།
རྣམ་པར་ཤེས་པའི་འདུ་ཤེས་དང་བྲལ་ནས་སྟོང་པ་ཉིད་ཀྱིས་འཁོར་བ་ལས་འགྲེལ་པ་དང་།
སྐྱེ་མཆེད་དང་།
ཁམས་དང་།
རྟེན་ཅིང་འབྲེལ་པར་འབྱུང་བའི་འདུ་ཤེས་དང་བྲལ་བར་བྱེད་ཅིང་རྟེན་འབྲེལ་པར་འབྱུང་བའི་འདུ་ཤེས་དང་བྲལ་ནས་སྟོང་པ་ཉིད་ཀྱིས་འཁོར་བ་ལས་འགྲེལ་པ་དང་།
འདུས་བྱས་ཀྱི་ཁམས་ཀྱི་འདུ་ཤེས་དང་བྲལ་བར་བྱེད་ཅིང་།
འདུས་བྱས་ཀྱི་ཁམས་ཀྱི་འདུ་ཤེས་དང་བྲལ་ནས་འདུས་མ་བྱས་ཀྱི་དབྱིངས་སྟོང་པ་ཡིན་ཡང་འདུས་མ་བྱས་ཀྱི་དབྱིངས་སུ་འགོད་པ་ཡང་དེ་བཞིན་གཤེགས་པའི་ཁྱུ་མཆོག་གི་མཐུར་མི་འགྱུར་རོ་ཞེས་བྱ་བ་ནི་འདུས་བྱས་དང་།
འདུས་མ་བྱས་ཐ་མི་དད་པར་ཡོངས་སུ་ཤེས་པ་ལ་འགོད་པའི་ཕྲིན་ལས་ཡིན་ནོ།།
།།གསོལ་པ།
བཅོམ་ལྡན་འདས་དེ་ཅིས་སྟོང་པ་ལགས།
བཅོམ་ལྡན་འདས་ཀྱིས་བཀའ་སྩལ་པ།
འདུ་ཤེས་ཐམས་ཅད་ཀྱིས་སྟོང་སྟེ།
རབ་འབྱོར་ལ་ལ་ཞིག་གིས་སྤྲུལ་པ་ཞིག་སྤྲུལ་ན།
དེ་ལ་གང་སྟོང་པ་ཉིད་མ་ཡིན་པ་དེ་ལྟ་བུའི་དངོས་པོ་གང་ཡང་ཡོད་དམ།
གསོལ་པ།
བཅོམ་ལྡན་འདས་དེ་ནི་མ་ལགས་སོ།
།སྤྲུལ་པ་དེ་ལ་གང་སྟོང་པ་ཉིད་མ་ལགས་པ་དེ་ལྟ་བུའི་དངོས་པོ་གང་ཡང་མ་མཆིས་ཏེ།
སྟོང་པ་ཉིད་གང་ལགས་པ་དང་།
སྤྲུལ་པ་གང་ལགས་པའི་ཆོས་དེ་གཉིས་ཀ་[^2991K]ལྡན་པ་ཡང་མ་ལགས།
མི་ལྡན་པ་ཡང་མ་ལགས་ཏེ།
དེ་གཉིས་ག་ཡང་སྟོང་པ་ཉིད་ཀྱིས་[^2992K]སྟོང་ན་དེ་ཅིའི་སླད་དུ་འདི་ནི་སྟོང་པ་ཉིད་དོ།
།འདི་ནི་སྤྲུལ་པའོ་ཞེས་བགྱི་བར་རྣམ་པར་བཅབ་པར་མཛད།
དེ་ཅིའི་སླད་དུ་ཞེ་ན།
དེ་ནི་འདི་ལྟ་སྟེ།
སྟོང་པ་ཉིད་དང་།
སྤྲུལ་པ་གཉིས་ཀ་ཡང་སྟོང་པ་ཉིད་ལ་དམིགས་སུ་མ་མཆིས་པའོ།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་གཟུགས་སམ།
ཚོར་བའམ།
འདུ་ཤེས་སམ།
འདུ་བྱེད་རྣམས་སམ[^2993K]།
རྣམ་པར་ཤེས་པ་གང་སྤྲུལ་པ་མ་ཡིན་པ་དེ་ལྟ་བུ་ཡོད་དམ།
གང་སྤྲུལ་པ་དེ་ནི་སྟོང་པའོ།
།གསོལ་པ།
བཅོམ་ལྡན་འདས་གལ་ཏེ་འཇིག་རྟེན་པའི་ཆོས་སྤྲུལ་པ་ལགས་ཀྱང་འཇིག་རྟེན་ལས་འདས་པའི་ཆོས་འདི་ལྟ་སྟེ།
དྲན་པ་ཉེ་བར་གཞག་པ་བཞི་དང་།
ཡང་དག་པར་སྤོང་བ་བཞི་དང་།
རྫུ་འཕྲུལ་གྱི་རྐང་པ་བཞི་དང་།
དབང་པོ་ལྔ་དང་།
སྟོབས་ལྔ་དང་།
བྱང་ཆུབ་ཀྱི་ཡན་ལག་བདུན་དང་།
འཕགས་པའི་ལམ་ཡན་ལག་བརྒྱད་པ་དང་།
རྣམ་པར་ཐར་པའི་སྒོ་གསུམ་དང་།
འཕགས་པའི་བདེན་པ་བཞི་དང་།
སྟོང་པ་ཉིད་ཐམས་ཅད་དང་།
རྣམ་པར་ཐར་པ་བརྒྱད་དང་།
མཐར་གྱིས་གནས་པའི་སྙོམས་པར་འཇུག་པ་དགུ་དང་།
ཏིང་ངེ་འཛིན་ཐམས་ཅད་དང་།
གཟུངས་ཀྱི་སྒོ་ཐམས་ཅད་དང་།
དེ་བཞིན་གཤེགས་པའི་སྟོབས་བཅུ་དང་།
མི་འཇིགས་པ་བཞི་དང་།
སོ་སོ་ཡང་དག་པར་རིག་པ་བཞི་དང་།
བྱམས་པ་ཆེན་པོ་དང་།
སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་དང་།
དེ་དག་གི་འབྲས་བུ་གང་གིས་གང་ཟག་རྒྱུན་དུ་ཞུགས་པ་དང་།
ལན་ཅིག་ཕྱིར་འོང་བ་དང་།
ཕྱིར་མི་འོང་བ་དང་།
དགྲ་བཅོམ་པ་དང་།
རང་སངས་རྒྱས་དང་།
དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཞེས་གང་ཟག་རྣམ་པར་དགོད་པའི་ཆོས་འདི་དག་[^2994K]ཀྱང་སྤྲུལ་པ་ལྟ་བུ་ལགས་སམ།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་ཆོས་ཐམས་ཅད་ནི་སྤྲུལ་པ་སྟེ།
དེ་ལ་ལ་ལ་ནི་ཉན་ཐོས་ཀྱིས་[^2995K]སྤྲུལ་པའོ།
།ལ་ལ་ནི་རང་སངས་རྒྱས་ཀྱིས་[^2996K]སྤྲུལ་པའོ།
།ལ་ལ་ནི་བྱང་ཆུབ་སེམས་དཔས་[^2997K]སྤྲུལ་པའོ།
།ལ་ལ་ནི་དེ་བཞིན་གཤེགས་པས་སྤྲུལ་པའོ།
།ལ་ལ་ནི་ཉོན་མོངས་པས་སྤྲུལ་པའོ།
།ལ་ལ་ནི་ལས་ཀྱིས་[^2998K]སྤྲུལ་པའོ།
།རབ་འབྱོར་རྣམ་གྲངས་དེས་ན་ཆོས་ཐམས་ཅད་སྤྲུལ་པའོ།
།གསོལ་པ།
བཅོམ་ལྡན་འདས་གང་སྤངས་པ་ཞེས་བགྱི་བ་རྒྱུན་དུ་ཞུགས་པའི་འབྲས་བུའམ།
ལན་ཅིག་ཕྱིར་འོང་བའི་འབྲས་བུའམ།
ཕྱིར་མི་འོང་བའི་འབྲས་བུའམ།
དགྲ་བཅོམ་པ་ཉིད་དམ།
རང་སངས་རྒྱས་ཀྱི་སའམ།
སངས་རྒྱས་ཀྱི་སའམ[^2999K]།
བག་ཆགས་ཀྱི་མཚམས་སྦྱར་བ་[^3000K]ཐམས་ཅད་སྤངས་པའི་[^3001K]ཆོས་དེ་དག་ཀྱང་སྤྲུལ་པ་ལགས་སམ།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་སྐྱེ་བའམ།
འགག་པའི་ཆོས་གང་ཅི་ཡང་རུང་སྟེ།
དེ་ཐམས་ཅད་སྤྲུལ་པའོ།
།གསོལ་པ།
བཅོམ་ལྡན་འདས་གང་མ་སྤྲུལ་པའི་ཆོས་དེ་དག་གང་ལགས།
བཅོམ་ལྡན་འདས་ཀྱིས་བཀའ་སྩལ་པ།
ཆོས་གང་ལ་སྐྱེ་བ་ཡང་མེད།
འགག་པ་ཡང་མེད་པ་དེ་ནི་མ་སྤྲུལ་པའོ།
།གསོལ་པ།
དེ་དག་གང་ལགས།
བཅོམ་ལྡན་འདས་ཀྱིས་བཀའ་སྩལ་པ།
མི་མཉམ་པའི་རྨོངས་པ་མེད་པའི་ཆོས་ཅན་གྱི་མྱ་ངན་ལས་འདས་པ་སྟེ།
ཆོས་དེ་ནི་མ་སྤྲུལ་པའོ།
།གསོལ་པ།
བཅོམ་ལྡན་འདས་ཀྱིས་འདི་སྐད་དུ་སྟོང་པ་ཉིད་ལས་ཀྱང་མི་གཡོ་ལ།
གཉིས་སུ་ཡང་མི་དམིགས་ཏེ།
ཆོས་གང་ཡང་སྟོང་པ་ཉིད་མ་ཡིན་པ་དེ་ལྟ་བུ་མེད་དོ་ཞེས་བཀའ་སྩལ་པ་དེ་ལྟར་ན།
བཅོམ་ལྡན་འདས་རྨོངས་པ་མེད་པའི་ཆོས་ཅན་ཡང་སྤྲུལ་པར་འགྱུར་རོ།
།བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་དེ་བཞིན་ནོ།
།དེ་དེ་བཞིན་ཏེ།
རབ་འབྱོར་ཆོས་ཐམས་ཅད་ནི་སྟོང་པ་སྟེ།
དེ་དག་ནི་ཉན་ཐོས་ཀྱིས་མ་བྱས།
རང་སངས་རྒྱས་ཀྱིས་མ་བྱས།
བྱང་ཆུབ་སེམས་དཔའ་སེམས་དཔའ་ཆེན་པོས་མ་བྱས།
དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀྱིས་མ་བྱས་ཏེ།
ངོ་བོ་ཉིད་ཀྱི་[^3002K]སྟོང་པ་ཉིད་གང་ཡིན་པ་དེ་ནི་མྱ་ངན་ལས་འདས་པའོ།
།རབ་འབྱོར་གྱིས་གསོལ་པ།
བཅོམ་ལྡན་འདས་ལས་དང་པོ་པའི་གང་ཟག་གིས་ངོ་བོ་ཉིད་སྟོང་པ་ཉིད་ཡོངས་སུ་འཚལ་བར་བགྱི་ན་ཇི་ལྟར་གདམས་ཤིང་རྗེས་སུ་བསྟན་པར་བགྱི།
བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་ཅི་སྔོན་དངོས་པོ་ཡོད་པར་འགྱུར་[^3003K]ལ་ཕྱིས་དངོས་པོ་མེད་པར་གྱུར་པ་ཡོད་དམ།
རབ་འབྱོར་འདི་ལ་དངོས་པོ་ཡོད་པ་ཡང་མེད།
དངོས་པོ་མེད་པ་ཡང་མེད།
ངོ་བོ་ཉིད་ཀྱང་མེད།
གཞན་གྱི་དངོས་པོ་ཡང་མེད་ན།
དེ་ལ་གང་ཡོངས་སུ་ཤེས་པར་བྱ་བའི་[^3004K]ངོ་བོ་ཉིད་སྟོང་པ་ཉིད་ཅེས་བྱ་བ་ལྟ་ཡོད་པར་འགྱུར་རེ་སྐན་ཞེས་བྱ་བ་ནི་མྱ་ངན་ལས་འདས་པ་ལ་དགོད་པའི་ཕྲིན་ལས་ཡིན་ཏེ[^3005K]།
འདི་དག་གིས་ནི་ཕྲིན་ལས་རྣམས་གསུངས་སོ།
།ཆོས་ཀྱི་སྐུའི་མངོན་པར་རྟོགས་པ་བསྟན་ཟིན་ཏོ།
།འཕགས་པ་བཅོམ་ལྡན་འདས་མ་ཤེས་རབ་ཀྱི་ཕ་རོལ་ཏུ་ཕྱིན་པ་སྟོང་ཕྲག་ཉི་ཤུ་ལྔ་པ།
མངོན་པར་རྟོགས་པའི་རྒྱན་གྱི་རྗེས་སུ་འབྲངས་ནས་དག་པར་གཏུགས་པ་ལས[^3006K]།
ཆོས་ཀྱི་སྐུའི་དབང་དུ་བྱས་པ་བསླབ་པའི་འབྲས་བུའི་ལེའུ་སྟེ་བརྒྱད་པའོ།།
།།བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་པ་དང་།
བྱང་ཆུབ་སེམས་དཔའ་སེམས་དཔའ་ཆེན་པོ་བྱམས་པ་ལ་སོགས་པ་གྲངས་མེད་པ་དང་།
ཚེ་དང་ལྡན་པ་རབ་འབྱོར་དང་།
ཚེ་དང་ལྡན་པ་ཤཱ་རིའི་བུ་དང་།
ཚེ་དང་ལྡན་པ་མཽད་གལ་གྱི་བུ་ཆེན་པོ་དང་།
ཚེ་དང་ལྡན་པ་འོད་སྲུངས་ཆེན་པོ་དང་།
ཚེ་དང་ལྡན་པ་བྱམས་མའི་བུ་གང་པོ་དང་།
ཚེ་དང་ལྡན་པ་ཀཱ་ཏྱཱ་[^3007K]ཡ་ན་ཆེན་པོ་དང་།
ཚེ་དང་ལྡན་པ་མ་འགགས་པ་དང་།
ཚེ་དང་ལྡན་པ་རེ་བ་ཏ་དང་།
ཚེ་དང་ལྡན་པ་སྒྲ་གཅན་ཟིན་དང་།
འཁོར་རྣམ་པ་བཞི་དང་།
ལྷ་དང་།
མི་དང་།
ལྷ་མ་ཡིན་དང་།
དྲི་ཟར་བཅས་པའི་འཇིག་རྟེན་བཅོམ་ལྡན་འདས་ཀྱིས་གསུངས་པ་ལ་ཡི་རངས་ཏེ་མངོན་པར་བསྟོད་དོ།།
།།ཕུན་སུམ་ཚོགས་གཉིས་འབྱུང་བ་བདེ་བའི་གོ་འཕང་[^3008K]འཇིག་རྟེན་རྣམས་ཀྱིས་ཐོབ་བྱའི་ཕྱིར།
།སངས་རྒྱས་བཅོམ་ལྡན་འདས་[^3009K]ཐུགས་རྗེ་ལྡན་པའི་ཐུགས་ཀྱིས་གང་ཞིག་རབ་ཏུ་གསལ་མཛད་པ།
།མ་ལུས་ཆོས་ཀྱི་དེ་ཉིད་གནས་གྱུར་མདོ་འདི་དོན་དུ་གཉེར་བས་ཐོས་གྱུར་ནས།
།རང་གི་གནས་སུ་སོང་ལ་ཉིན་དང་མཚན་དུ་མཉམ་པར་གཞག་པས་བསྒོམ་པར་[^3010K]གྱིས།
།ལྟ་བ་མང་པོས་ཀུན་དུ་དཀྲུགས་པས་[^3011K]ད་ལྟར་[^3012K]རྩོད་པའི་དུས་འདིར་ཀློག་པའང་ཤིན་ཏུ་ཉུང་།
།གླེགས་བམ་དུ་མའི་ཚིག་རྣམས་མི་མཐུན་ཐ་དད་གྱུར་པ་མཐོང་ནས་དད་པས་འདིར།
།རྒོལ་བའི་གླང་པོའི་དབང་པོ་ཁྲོས་པས་འོང་བའི་ཀླད་འགེམས་སེང་གེ་བཟང་པོ་བདག
།གང་གིས་དག་པར་གཏུགས་པ་འཇིག་རྟེན་དོན་དུ་མཉམ་པར་གཞག་པ་མཁས་པས་[^3013K]བླང་བར་གྱིས།
།འཕགས་པ་བཅོམ་ལྡན་འདས་མ་ཤེས་རབ་ཀྱི་ཕ་རོལ་ཏུ་ཕྱིན་པ་སྟོང་ཕྲག་ཉི་ཤུ་ལྔ་པ་མངོན་པར་རྟོགས་པའི་རྒྱན་གྱི་རྗེས་སུ་འབྲངས་ནས་དག་པར་གཏུགས་པ་ཕྱོགས་བཅུ་དུས་གསུམ་གྱི་སངས་རྒྱས་[^3014K]དང་།
བྱང་ཆུབ་སེམས་དཔའ་ཐམས་ཅད་དང་།
འཕགས་པ་[^3015K]ཉན་ཐོས་དང་།
རང་སངས་རྒྱས་ཐམས་ཅད་ཀྱི་ཡུམ།
ཆོས་ཀྱི་ཕྱག་རྒྱ།
ཆོས་ཀྱི་སྣང་བ།
ཆོས་ཀྱི་སྙིང་པོ།
།ཆོས་ཀྱི་རྔ་བོ་ཆེ།
ཆོས་རིན་པོ་ཆེ་མི་ཟད་པའི་གཏེར།
ཆོས་རྣམས་ཀྱི་མཛོད།
ཆོས་རྨད་དུ་བྱུང་བ་བསམ་གྱིས་མི་ཁྱབ་པའི་མིག་ཏུ་གྱུར་པ།
ལྷ་དང་།
མི་དང་།
ལྷ་མ་ཡིན་དུ་བཅས་པས་[^3016K]ཕྱག་བྱས་པ་[^3017K]བདེ་བ་ཐམས་ཅད་ཀྱི་རྒྱུད་རྫོགས་སོ།།
།།བལ་ཡུལ་ཡམ་བུའི་བསོད་ནམས་རྒྱུན་འབྱུང་གི་གཙུག་ལག་ཁང་དུ་པཎྜི་ཏ་ཞི་བ་བཟང་པོ་དང་།
ལོ་ཙཱ་བ་དགེ་སློང་ཚུལ་ཁྲིམས་རྒྱལ་བས་བསྒྱུར་ཅིང་ཞུས་ཏེ་གཏན་ལ་།།།།[^3018K]།།

[^1K]: ཤེས་རབ་ཀྱི་ཕ་རོལ་ཏུ་ཕྱིན་པ་སྟོང་ཕྲག་ཉི་ཤུ་ལྔ་པ། ཞེས་པར་མ་གཞན་ནང་མེད།
[^2K]: གའི། པེ་ཅིན།
[^3K]: །།_། ཞེས་པར་མ་གཞན་ནང་མེད།
[^4K]: བསྟན་ནས། སྣར་ཐང་། པེ་ཅིན།
[^5K]: གི། ཞེས་པར་མ་གཞན་ནང་མེད།
[^6K]: མཉམ་བཞག། སྣར་ཐང་། པེ་ཅིན།
[^7K]: མའོ། སྣར་ཐང་།
[^8K]: བཞི། ཞེས་པར་མ་གཞན་ནང་མེད།
[^9K]: ཡང་དག་པར། ཞེས་པར་མ་གཞན་ནང་མེད།
[^10K]: དེ་ནི་ཡོངས་སུ་བསྔོ་བ། ཞེས་པར་མ་གཞན་ནང་མེད།
[^11K]: ཕྱིན་པ་ལ། སྣར་ཐང་། པེ་ཅིན།
[^12K]: བསླབ་པའོ། སྣར་ཐང་། པེ་ཅིན།
[^13K]: མེད་ཚད། ཞེས་པར་མ་གཞན་ནང་མེད།
[^14K]: སྒོམ་པའི། སྣར་ཐང་། པེ་ཅིན།
[^15K]: ཚད་མ། སྣར་ཐང་། པེ་ཅིན།
[^16K]: མི་བའོ། སྣར་ཐང་། པེ་ཅིན།
[^17K]: ཚོར་བ་དང་།_འདུ་ཤེས་དང་།_འདུ་བྱེད་རྣམས་དང་།_རྣམ་པར་ཤེས་པ་འབའ་ཞིག་སྟོང། ཞེས་པར་མ་གཞན་ནང་མེད།
[^18K]: ལགས། སྣར་ཐང་། པེ་ཅིན།
[^19K]: ལས། སྣར་ཐང་། པེ་ཅིན།
[^20K]: ནོ། ཞེས་པར་མ་གཞན་ནང་མེད།
[^21K]: བརྩོད་པ། སྣར་ཐང་། པེ་ཅིན།
[^22K]: ནུས་སོ། སྣར་ཐང་། པེ་ཅིན།
[^23K]: མ། སྣར་ཐང་། པེ་ཅིན།
[^24K]: ཏེ། སྣར་ཐང་། པེ་ཅིན།
[^25K]: གཟུགས། སྣར་ཐང་།
[^26K]: ཡོངས་སུ། ཞེས་པར་མ་གཞན་ནང་མེད།
[^27K]: སྒོམ་པ། སྣར་ཐང་། པེ་ཅིན།
[^28K]: མི། ཞེས་པར་མ་གཞན་ནང་མེད།
[^29K]: ཕྱིན་པ་པའོ། སྣར་ཐང་། པེ་ཅིན།
[^30K]: རིགས་པ། སྣར་ཐང་། པེ་ཅིན།
[^31K]: སྙིང་རྗེ་ཆེན་པོ་དང། ཞེས་པར་མ་གཞན་ནང་མེད།
[^32K]: དེ་བཞིན་ཉིད། སྣར་ཐང་།
[^33K]: ཡང། ཞེས་པར་མ་གཞན་ནང་མེད།
[^34K]: ཡང་མེད། སྣར་ཐང་། པེ་ཅིན།
[^35K]: ཡང། སྣར་ཐང་། པེ་ཅིན།
[^36K]: རིགས་པ། སྣར་ཐང་།
[^37K]: ཡང། ཞེས་པར་མ་གཞན་ནང་མེད།
[^38K]: ཆོས་ཀྱིས། སྣར་ཐང་། པེ་ཅིན།
[^39K]: འགྱུར་བ། སྣར་ཐང་། པེ་ཅིན།
[^40K]: བརྒལ་བ། སྣར་ཐང་། པེ་ཅིན།
[^41K]: ལ་ལ། སྣར་ཐང་། པེ་ཅིན།
[^42K]: སྙིང། སྣར་ཐང་། པེ་ཅིན།
[^43K]: དང། ཞེས་པར་མ་གཞན་ནང་མེད།
[^44K]: མི། ཅོ་ནེ། སྣར་ཐང་། པེ་ཅིན།
[^45K]: གཟུང། སྣར་ཐང་། པེ་ཅིན།
[^46K]: སྲབས་པ། སྣར་ཐང་། པེ་ཅིན།
[^47K]: ཡང། སྣར་ཐང་། པེ་ཅིན།
[^48K]: འཚང་བ། སྣར་ཐང་།
[^49K]: རྫོགས་པར། ཞེས་པར་མ་གཞན་ནང་མེད།
[^50K]: འགག་འཕགས་པའི་ཆོས། སྣར་ཐང་། པེ་ཅིན།
[^51K]: གང། ཞེས་པར་མ་གཞན་ནང་མེད།
[^52K]: ཤེས་པ། སྣར་ཐང་། ཤེས་བྱ་བ། པེ་ཅིན།
[^53K]: སྤྱོད་པ། སྣར་ཐང་། པེ་ཅིན།
[^54K]: སྤྱོད། སྣར་ཐང་། པེ་ཅིན།
[^55K]: བཞིག་པར། སྣར་ཐང་། པེ་ཅིན།
[^56K]: འཇུག། སྣར་ཐང་། པེ་ཅིན།
[^57K]: ཡང། ཞེས་པར་མ་གཞན་ནང་མེད།
[^58K]: ན། སྣར་ཐང་། པེ་ཅིན།
[^59K]: སྒོམ་པ། སྣར་ཐང་། པེ་ཅིན།
[^60K]: སྒོམ་པ། སྣར་ཐང་། པེ་ཅིན།
[^61K]: ཆེན་པོ། སྣར་ཐང་། པེ་ཅིན།
[^62K]: དེ། སྣར་ཐང་། པེ་ཅིན།
[^63K]: གསུང་བ། སྣར་ཐང་། པེ་ཅིན།
[^64K]: ཕྱིར། སྣར་ཐང་། པེ་ཅིན།
[^65K]: དང། ཞེས་པར་མ་གཞན་ནང་མེད།
[^66K]: དེ། ཞེས་པར་མ་གཞན་ནང་མེད།
[^67K]: ལེགས། སྣར་ཐང་། པེ་ཅིན།
[^68K]: སེམས། སྣར་ཐང་། པེ་ཅིན།
[^69K]: དབྱེན་པའོ། སྣར་ཐང་། པེ་ཅིན།
[^70K]: ཆེན་པོ། སྣར་ཐང་། པེ་ཅིན།
[^71K]: བསྒྲུབས། སྣར་ཐང་། པེ་ཅིན།
[^72K]: སྔོན་དུ། སྣར་ཐང་། པེ་ཅིན།
[^73K]: ལྡོན། སྣར་ཐང་། པེ་ཅིན།
[^74K]: བདག་གིས་ལན་གླན་པ་དང། ཞེས་པར་མ་གཞན་ནང་མེད།
[^75K]: གིས། སྣར་ཐང་། པེ་ཅིན།
[^76K]: གང། ཞེས་པར་མ་གཞན་ནང་མེད།
[^77K]: སྤྱད་པ། སྣར་ཐང་། པེ་ཅིན།
[^78K]: སྤྱད། སྣར་ཐང་། པེ་ཅིན།
[^79K]: ལུང་བསྟན་པར་འགྱུར་བའི་ཆོས་དེ་ནི་འདིའོ། སྣར་ཐང་། པེ་ཅིན།
[^80K]: ལ། ཞེས་པར་མ་གཞན་ནང་མེད།
[^81K]: འདི་བདག། སྣར་ཐང་། པེ་ཅིན།
[^82K]: འདུན་ན་འདོན། སྣར་ཐང་། པེ་ཅིན།
[^83K]: བརྟགས་པར། སྣར་ཐང་། པེ་ཅིན།
[^84K]: བཀྱལ་པ། སྣར་ཐང་། པེ་ཅིན།
[^85K]: སེམས། སྣར་ཐང་།
[^86K]: སེམས། སྣར་ཐང་།
[^87K]: འགྱུར་བ། སྣར་ཐང་། པེ་ཅིན།
[^88K]: སྤྱད་པར། སྣར་ཐང་། པེ་ཅིན།
[^89K]: རྡོ། སྣར་ཐང་། པེ་ཅིན།
[^90K]: བསོད་པ། སྣར་ཐང་། པེ་ཅིན།
[^91K]: སྤྱད་པར་བྱ། སྣར་ཐང་། པེ་ཅིན།
[^92K]: རྫོགས་པར། ཞེས་པར་མ་གཞན་ནང་མེད།
[^93K]: གྱི། སྣར་ཐང་། པེ་ཅིན།
[^94K]: མཐོང་བ། སྣར་ཐང་།
[^95K]: སྤྱོད་པར། ཅོ་ནེ།
[^96K]: སེམས་ཅན། སྣར་ཐང་། པེ་ཅིན།
[^98K]: ཕྱིན་པ་པར། སྣར་ཐང་། པེ་ཅིན།
[^99K]: དེ་ནས། སྣར་ཐང་། པེ་ཅིན།
[^100K]: དེ་ལྟ། ཞེས་པར་མ་གཞན་ནང་མེད།
[^101K]: སྡོམ། སྣར་ཐང་། པེ་ཅིན།
[^102K]: ལུས། སྣར་ཐང་། པེ་ཅིན།
[^103K]: དུ་ཐམས་ཅད། ཞེས་པར་མ་གཞན་ནང་མེད།
[^104K]: སྤྱོད་པར། ཅོ་ནེ།
[^105K]: ལྡན་པར། སྣར་ཐང་། པེ་ཅིན།
[^106K]: སྤྱོད་པར། ཅོ་ནེ།
[^107K]: གི། སྣར་ཐང་། པེ་ཅིན།
[^108K]: སེམས་དཔའ། ཞེས་པར་མ་གཞན་ནང་མེད།
[^109K]: རྗེའུ། སྣར་ཐང་། པེ་ཅིན།
[^110K]: ནི། སྣར་ཐང་། པེ་ཅིན།
[^111K]: སྤྱོད་པར། ཅོ་ནེ།
[^112K]: མཐོང་ན། སྣར་ཐང་། པེ་ཅིན།
[^113K]: མཛེས་ལ། སྣར་ཐང་། པེ་ཅིན།
[^114K]: བཟང་པོའི། སྣར་ཐང་། པེ་ཅིན།
[^115K]: སྤྱོད་པར། ཅོ་ནེ།
[^116K]: དམྱལ་བ། སྣར་ཐང་། པེ་ཅིན།
[^117K]: འཇིག་རྟེན་པའི། སྣར་ཐང་། པེ་ཅིན།
[^118K]: སྟོང་པ་ཉིད་དང། ཞེས་པར་མ་གཞན་ནང་མེད།
[^119K]: སྤྱོད་པར། ཅོ་ནེ།
[^120K]: ལ་ནས། སྣར་ཐང་། པེ་ཅིན།
[^121K]: སྤྱོད་པར། ཅོ་ནེ།
[^122K]: ནི། སྣར་ཐང་། པེ་ཅིན།
[^123K]: དེ་ལྟ། ཞེས་པར་མ་གཞན་ནང་མེད།
[^124K]: སྤྱོད་པར། ཅོ་ནེ།
[^125K]: སྤྱོད་པར། ཅོ་ནེ།
[^126K]: ལ། སྣར་ཐང་། པེ་ཅིན།
[^127K]: སྤྱོད་པར། ཅོ་ནེ།
[^128K]: དེ་ནི། སྣར་ཐང་། པེ་ཅིན།
[^129K]: སྤྱོད་པར། ཅོ་ནེ།
[^130K]: ཐམས་ཅད། ཞེས་པར་མ་གཞན་ནང་མེད།
[^131K]: སྤྱོད་པར། ཅོ་ནེ།
[^132K]: ནི། སྣར་ཐང་། པེ་ཅིན།
[^133K]: མཚན། སྣར་ཐང་། པེ་ཅིན།
[^134K]: སྤྱོད་པར། ཅོ་ནེ།
[^135K]: བྱ་སྟེ། སྣར་ཐང་། པེ་ཅིན།
[^136K]: སྤྱད་པར། ཅོ་ནེ། སྣར་ཐང་། པེ་ཅིན།
[^137K]: སྤྱོད་པར། ཅོ་ནེ།
[^138K]: ཀྱང། སྣར་ཐང་། པེ་ཅིན།
[^139K]: སྤྱོད་པར། ཅོ་ནེ།
[^140K]: སྤྱོད་པར། ཅོ་ནེ།
[^141K]: སྤྱོད་པར། ཅོ་ནེ།
[^142K]: སྤྱོད་པར། ཅོ་ནེ།
[^143K]: གིས། སྣར་ཐང་། པེ་ཅིན།
[^144K]: སངས་རྒྱས་བར། སྣར་ཐང་། པེ་ཅིན།
[^145K]: གཅིག། སྣར་ཐང་།
[^146K]: སྤྱོད་པར། ཅོ་ནེ།
[^147K]: ཡང། ཞེས་པར་མ་གཞན་ནང་མེད།
[^148K]: ཅིག་འདུག་སྟེ། སྣར་ཐང་། པེ་ཅིན།
[^149K]: དུ། ཞེས་པར་མ་གཞན་ནང་མེད།
[^150K]: ཐུན་མོངས། སྣར་ཐང་།
[^151K]: བསྔོས། སྣར་ཐང་། པེ་ཅིན།
[^152K]: ཕྱོགས། སྣར་ཐང་། པེ་ཅིན།
[^153K]: གཙུགས། སྣར་ཐང་། པེ་ཅིན།
[^154K]: གང་ན་བ་དེ། པེ་ཅིན། གང་ན་བ་དེང། སྣར་ཐང་།
[^155K]: བུད་མེད། ཞེས་པར་མ་གཞན་ནང་མེད།
[^156K]: ཡང། ཞེས་པར་མ་གཞན་ནང་མེད།
[^157K]: འགྱུར། སྣར་ཐང་། པེ་ཅིན།
[^158K]: འདུས་པར། སྣར་ཐང་། པེ་ཅིན།
[^159K]: བརྒྱ། སྣར་ཐང་། པེ་ཅིན།
[^160K]: ཉན་ཐོས་བྱེ་བ་ཁྲག་ཁྲིག་ཕྲག་ནི་འདི་སྙེད་ཅིག་ཡོད་དོ།_། ཞེས་པར་མ་གཞན་ནང་མེད།
[^161K]: དུ་ཐམས་ཅད། ཞེས་པར་མ་གཞན་ནང་མེད།
[^162K]: དགྲ་བཅོམ། སྣར་ཐང་།
[^163K]: བགྱིས་པར། སྣར་ཐང་། པེ་ཅིན།
[^164K]: དེ་སྐད། སྣར་ཐང་། པེ་ཅིན།
[^165K]: མི། ཞེས་པར་མ་གཞན་ནང་མེད།
[^166K]: དེ། སྣར་ཐང་། པེ་ཅིན།
[^167K]: བསྒོམ་པའི། སྣར་ཐང་།
[^168K]: བསྒོམ་པའི། སྣར་ཐང་། པེ་ཅིན།
[^169K]: བསྒོམ་པའི། སྣར་ཐང་། པེ་ཅིན།
[^170K]: བསྒོམ་པའི། སྣར་ཐང་། པེ་ཅིན།
[^171K]: བསྒོམ་པའི། སྣར་ཐང་། པེ་ཅིན།
[^172K]: ཏེ། སྣར་ཐང་། པེ་ཅིན།
[^173K]: བྱ་བའི་བ། སྣར་ཐང་། པེ་ཅིན།
[^174K]: བཏང་བའི། སྣར་ཐང་། པེ་ཅིན།
[^175K]: བསྒོམ། སྣར་ཐང་། པེ་ཅིན།
[^176K]: དེ་ལ། སྣར་ཐང་། པེ་ཅིན།
[^177K]: བསྒོམ། སྣར་ཐང་། པེ་ཅིན།
[^178K]: བསྒོམ། སྣར་ཐང་། པེ་ཅིན།
[^179K]: བསྒོམ་པ། སྣར་ཐང་། པེ་ཅིན།
[^180K]: ཉིད། ཞེས་པར་མ་གཞན་ནང་མེད།
[^181K]: གཟོའི། སྣར་ཐང་། པེ་ཅིན།
[^182K]: བྱ་བ། ཞེས་པར་མ་གཞན་ནང་མེད།
[^183K]: དུ། ཞེས་པར་མ་གཞན་ནང་མེད།
[^184K]: བཞིན་དུ། སྣར་ཐང་། པེ་ཅིན།
[^185K]: དགོན་པ། སྣར་ཐང་། པེ་ཅིན།
[^186K]: ཆེན་པོ། སྣར་ཐང་། པེ་ཅིན།
[^187K]: ཉོན་མོངས་པར། པེ་ཅིན།
[^188K]: ཉམས། སྣར་ཐང་། པེ་ཅིན།
[^189K]: དེ། སྣར་ཐང་། པེ་ཅིན།
[^190K]: དེ་དག་པས་ཕྱིར་རྒོལ་བ། སྣར་ཐང་།
[^191K]: ཐར་བར། སྣར་ཐང་། པེ་ཅིན།
[^192K]: དེ། སྣར་ཐང་། པེ་ཅིན།
[^193K]: ཡོངས་སུ། ཞེས་པར་མ་གཞན་ནང་མེད།
[^194K]: འདྲིས་བྱེད་ཅིང། ཅོ་ནེ། སྣར་ཐང་། པེ་ཅིན།
[^195K]: མ། ཞེས་པར་མ་གཞན་ནང་མེད།
[^196K]: སྤྱོད། ཅོ་ནེ།
[^197K]: ནམ། ཞེས་པར་མ་གཞན་ནང་མེད།
[^198K]: གཟུང་བ། སྣར་ཐང་། པེ་ཅིན།
[^199K]: དེ། ཞེས་པར་མ་གཞན་ནང་མེད།
[^200K]: སྤྱོད་པ། སྣར་ཐང་། པེ་ཅིན།
[^201K]: ཞེས་བྱ་པ། སྣར་ཐང་། པེ་ཅིན།
[^202K]: འདི། སྣར་ཐང་། པེ་ཅིན།
[^203K]: བསྒྲུབ། སྣར་ཐང་། པེ་ཅིན།
[^204K]: བསྒྲུབ་པ། སྣར་ཐང་། པེ་ཅིན།
[^205K]: སྟོང་པ་ཉིད་ཀྱི། སྣར་ཐང་། པེ་ཅིན།
[^206K]: བསྒྲུབ་པ། སྣར་ཐང་། པེ་ཅིན།
[^207K]: ་། ་རྣམ་པར་ཐར་པའི་སྒོ་མཚན་མ་མེད་པའི་ཏིང་ངེ་འཛིན་མངོན་པར་བསྒྲུབ་པ་དང། སྣར་ཐང་། པེ་ཅིན།
[^208K]: བསྒྲུབ་པ། སྣར་ཐང་། པེ་ཅིན།
[^209K]: མ་དོར་ཡང་དག་པའི་མཐའ་ཡང་མངོན་དུ་མི་བྱེད་དོ།_། ཞེས་པར་མ་གཞན་ནང་མེད།
[^210K]: ། །་རབ་འབྱོར་དེ་ལྟར་བྱང་…...མཐའ་མངོན་དུ་མི་བྱེད་དེ། སྣར་ཐང་། པེ་ཅིན།
[^211K]: བཞི། ཞེས་པར་མ་གཞན་ནང་མེད།
[^212K]: ཀྱི་ཆོས། ཞེས་པར་མ་གཞན་ནང་མེད།
[^213K]: གཟུང་བའི། སྣར་ཐང་། པེ་ཅིན།
[^214K]: ཀྱིས། སྣར་ཐང་། པེ་ཅིན།
[^215K]: གྱུར། སྣར་ཐང་། པེ་ཅིན།
[^216K]: ཀྱི། སྣར་ཐང་། པེ་ཅིན།
[^217K]: སྤྱོད། ཞེས་པར་མ་གཞན་ནང་མེད།
[^218K]: ལྡན་པ། སྣར་ཐང་། པེ་ཅིན།
[^219K]: སངས་མ་རྒྱས། སྣར་ཐང་། པེ་ཅིན།
[^220K]: ཅེས་བྱ་འམ། སྣར་ཐང་། པེ་ཅིན།
[^221K]: ཀྱི་ཆོས། ཞེས་པར་མ་གཞན་ནང་མེད།
[^222K]: རྫོགས་པའི། སྣར་ཐང་།
[^223K]: མཚན། སྣར་ཐང་།
[^224K]: སྒོམ་པ། ཞེས་པར་མ་གཞན་ནང་མེད།
[^225K]: ཚངས་པ། སྣར་ཐང་། པེ་ཅིན།
[^226K]: སྐྱོང་བ། སྣར་ཐང་། པེ་ཅིན།
[^227K]: རྣམས། ཞེས་པར་མ་གཞན་ནང་མེད།
[^228K]: ཐམས་རྣམས། སྣར་ཐང་། པེ་ཅིན།
[^229K]: སྒོམ་པ། ཞེས་པར་མ་གཞན་ནང་མེད།
[^230K]: སངས་མ་རྒྱས། སྣར་ཐང་། པེ་ཅིན།
[^231K]: སྤྱོད། ཅོ་ནེ།
[^232K]: ཡིན། སྣར་ཐང་། པེ་ཅིན།
[^233K]: བྱེད། སྣར་ཐང་། པེ་ཅིན།
[^234K]: ཡང། ཞེས་པར་མ་གཞན་ནང་མེད།
[^235K]: བཏང། སྣར་ཐང་། པེ་ཅིན།
[^236K]: བྱ་བྱས། སྣར་ཐང་།
[^237K]: སླབས་པའི། སྣར་ཐང་། པེ་ཅིན།
[^238K]: ཞེས་བྱ་པ། སྣར་ཐང་། པེ་ཅིན།
[^239K]: སྦྱང་བའི། སྣར་ཐང་། པེ་ཅིན།
[^240K]: སྦྱང་བ། སྣར་ཐང་། པེ་ཅིན།
[^241K]: དེ་ལྟར། སྣར་ཐང་། པེ་ཅིན།
[^242K]: དེ་དག། སྣར་ཐང་། པེ་ཅིན།
[^243K]: འཕྲོག་པ། སྣར་ཐང་། པེ་ཅིན།
[^244K]: ཆེན་པོ། སྣར་ཐང་། པེ་ཅིན།
[^245K]: བལྟ། སྣར་ཐང་། པེ་ཅིན།
[^246K]: བལྟ་བ། སྣར་ཐང་། པེ་ཅིན།
[^247K]: ་། ་ཞམ་འབྲིང་བྱེ་བ་སྟོང་ཕྲག་དུ་མ་དང། སྣར་ཐང་། པེ་ཅིན།
[^248K]: སྟོང། སྣར་ཐང་། པེ་ཅིན།
[^249K]: བཞིན། ཞེས་པར་མ་གཞན་ནང་མེད།
[^250K]: ཡང། ཞེས་པར་མ་གཞན་ནང་མེད།
[^251K]: གང། སྣར་ཐང་། པེ་ཅིན།
[^252K]: ཟད་པ། སྣར་ཐང་། པེ་ཅིན།
[^253K]: དངངས་པར། སྣར་ཐང་། པེ་ཅིན།
[^254K]: སྡུག་བསྔལ། སྣར་ཐང་། པེ་ཅིན།
[^255K]: སེམས་ཆོས། སྣར་ཐང་། པེ་ཅིན།
[^256K]: ཆེན་པོ། སྣར་ཐང་། པེ་ཅིན།
[^257K]: དམྱལ་བ་བའི། སྣར་ཐང་། པེ་ཅིན།
[^258K]: ཐམས་ཅད། སྣར་ཐང་། པེ་ཅིན།
[^259K]: འགྱུར་བ། སྣར་ཐང་། པེ་ཅིན།
[^260K]: དབྱེར། སྣར་ཐང་། པེ་ཅིན།
[^261K]: ཏེ། སྣར་ཐང་། པེ་ཅིན།
[^262K]: ཆེན་པོས། སྣར་ཐང་། པེ་ཅིན།
[^263K]: གྱུར། སྣར་ཐང་། པེ་ཅིན།
[^264K]: གིས། སྣར་ཐང་། པེ་ཅིན།
[^265K]: ཡང་དག། སྣར་ཐང་།
[^266K]: ཆེན་པོ་དེས། སྣར་ཐང་། པེ་ཅིན།
[^267K]: ཡང། སྣར་ཐང་། པེ་ཅིན།
[^268K]: རྣམས་ཀྱིས་བླ་ན་མེད་པ་ཡང་དག་པར་རྫོགས་པའི། ཞེས་པར་མ་གཞན་ནང་མེད།
[^269K]: མེད་ལ། སྣར་ཐང་། པེ་ཅིན།
[^270K]: གཟུང་བའམ། སྣར་ཐང་། པེ་ཅིན།
[^271K]: ལ། ཞེས་པར་མ་གཞན་ནང་མེད།
[^272K]: སེམས་དཔའི། སྣར་ཐང་། པེ་ཅིན།
[^273K]: ཆུད་པ། སྣར་ཐང་། པེ་ཅིན།
[^274K]: གྱིས་བརླབས། སྣར་ཐང་། པེ་ཅིན།
[^275K]: གྱིས་བརླབས། སྣར་ཐང་། པེ་ཅིན།
[^276K]: ཅེས་པ་ལས། སྣར་ཐང་། པེ་ཅིན།
[^277K]: དེ། སྣར་ཐང་། པེ་ཅིན།
[^278K]: གྱིས་བརླབས། སྣར་ཐང་། པེ་ཅིན།
[^279K]: དེ་ལྟར། སྣར་ཐང་། པེ་ཅིན།
[^280K]: ལ་པ། སྣར་ཐང་། པེ་ཅིན།
[^281K]: ཞེས་ནས། སྣར་ཐང་། པེ་ཅིན།
[^282K]: བསྐྱེད། སྣར་ཐང་། པེ་ཅིན།
[^283K]: གྱིས་བརླབས། སྣར་ཐང་། པེ་ཅིན།
[^284K]: བསྙེན་མི། སྣར་ཐང་། པེ་ཅིན།
[^285K]: སྤྱོད་པ། ཅོ་ནེ།
[^286K]: གཟུང་བའི། སྣར་ཐང་། པེ་ཅིན།
[^287K]: སྤྱོད་པ། ཅོ་ནེ།
[^288K]: སྤྱོད་པ། ཅོ་ནེ། སྣར་ཐང་།
[^289K]: གིས་བྱིན་གྱིས་བརླབས། སྣར་ཐང་། པེ་ཅིན།
[^290K]: འོགས་པ། སྣར་ཐང་།
[^291K]: མེད་པ་པ། སྣར་ཐང་། པེ་ཅིན།
[^292K]: ཡོད་པ་ལས། སྣར་ཐང་། པེ་ཅིན།
[^293K]: ད་ལྟར། སྣར་ཐང་། པེ་ཅིན།
[^294K]: ཞིང། སྣར་ཐང་། པེ་ཅིན།
[^295K]: དེ་ལ། སྣར་ཐང་། པེ་ཅིན།
[^296K]: གསོད་ལ། སྣར་ཐང་། པེ་ཅིན།
[^297K]: གྱིས་བླབས། སྣར་ཐང་། པེ་ཅིན།
[^298K]: གྱིས་བརླབས། སྣར་ཐང་། པེ་ཅིན།
[^299K]: སྤྱོད་པས། ཅོ་ནེ།
[^300K]: གྱི་བརླབས། སྣར་ཐང་། གྱིས་བརླབས། པེ་ཅིན།
[^301K]: ཞེས། སྣར་ཐང་། པེ་ཅིན།
[^302K]: གིས། སྣར་ཐང་། པེ་ཅིན།
[^303K]: དེ། སྣར་ཐང་། པེ་ཅིན།
[^304K]: ལ། ཞེས་པར་མ་གཞན་ནང་མེད།
[^305K]: གཟུང་བ། སྣར་ཐང་། པེ་ཅིན།
[^306K]: རིམ་གྲོ། སྣར་ཐང་། པེ་ཅིན།
[^307K]: བསྟེན། སྣར་ཐང་། པེ་ཅིན།
[^308K]: སེམས་དཔས། སྣར་ཐང་། པེ་ཅིན།
[^309K]: ཐེག་པས། སྣར་ཐང་། པེ་ཅིན།
[^310K]: རྩ་བའི་ལྟུང་བ། སྣར་ཐང་། པེ་ཅིན།
[^311K]: འམ། སྣར་ཐང་། པེ་ཅིན།
[^312K]: ཆེན་པོ། པེ་ཅིན། ཆེན་པོར། སྣར་ཐང་།
[^313K]: དབེན་པར། སྣར་ཐང་། པེ་ཅིན།
[^314K]: དྲང། སྣར་ཐང་། པེ་ཅིན།
[^315K]: ། །་དེ། སྣར་ཐང་། པེ་ཅིན།
[^316K]: དག་པས། སྣར་ཐང་། པེ་ཅིན།
[^317K]: བཅིང། སྣར་ཐང་།
[^318K]: བསྙས་པའི། སྣར་ཐང་། པེ་ཅིན།
[^319K]: བསམས་པ། སྣར་ཐང་།
[^320K]: ལ། ཅོ་ནེ། སྣར་ཐང་། པེ་ཅིན།
[^321K]: ཅིག། སྣར་ཐང་། པེ་ཅིན།
[^322K]: ཟེར་ཏེ། སྣར་ཐང་། པེ་ཅིན།
[^323K]: ཀྱང། སྣར་ཐང་། པེ་ཅིན།
[^324K]: དེས། ཞེས་པར་མ་གཞན་ནང་མེད།
[^325K]: བྱ། སྣར་ཐང་། པེ་ཅིན།
[^326K]: བརྟེན་པར། སྣར་ཐང་། པེ་ཅིན།
[^327K]: རྟགས་པ། སྣར་ཐང་།
[^328K]: འདོད་པ། སྣར་ཐང་། པེ་ཅིན།
[^329K]: རིམ་གྲོར། སྣར་ཐང་། པེ་ཅིན།
[^330K]: ལས། སྣར་ཐང་། པེ་ཅིན།
[^331K]: ན་ཡང། སྣར་ཐང་། པེ་ཅིན།
[^332K]: སངས། སྣར་ཐང་། པེ་ཅིན།
[^333K]: རིམ་གྲོར། སྣར་ཐང་། པེ་ཅིན།
[^334K]: ཀྱི། ཅོ་ནེ། སྣར་ཐང་། པེ་ཅིན།
[^335K]: རྣམ་པར། སྣར་ཐང་། པེ་ཅིན།
[^336K]: རྣམ་པར། སྣར་ཐང་། པེ་ཅིན།
[^337K]: རྣམ་པར། སྣར་ཐང་། པེ་ཅིན།
[^338K]: རྣམ་པར། སྣར་ཐང་། པེ་ཅིན།
[^339K]: རྣམ་པར། སྣར་ཐང་། པེ་ཅིན།
[^340K]: དཔུང་གཉེན་ནོ།_།ལམ་གྱི་རྣམ་པ་ཤེས་པ་ཉིད་ནི། ཞེས་པར་མ་གཞན་ནང་མེད།
[^341K]: རྣམ་པར། སྣར་ཐང་། པེ་ཅིན།
[^342K]: རྣམ་པར། སྣར་ཐང་། པེ་ཅིན།
[^343K]: རྣམ་པར། སྣར་ཐང་། པེ་ཅིན།
[^344K]: འདི། ཞེས་པར་མ་གཞན་ནང་མེད།
[^345K]: བཅད་པར། སྣར་ཐང་། པེ་ཅིན།
[^346K]: སྤྱད་པ། སྣར་ཐང་། པེ་ཅིན།
[^347K]: འདི་སྐད་དུ། སྣར་ཐང་། པེ་ཅིན།
[^348K]: བཅད་པར། སྣར་ཐང་། པེ་ཅིན།
[^349K]: སླབ་པར། སྣར་ཐང་།
[^350K]: སྟོང་པ། སྣར་ཐང་། པེ་ཅིན།
[^351K]: གིས། ཞེས་པར་མ་གཞན་ནང་མེད།
[^352K]: དབེན་ལ། སྣར་ཐང་། པེ་ཅིན།
[^353K]: སྟོང་པ་ཉིད། སྣར་ཐང་། པེ་ཅིན།
[^354K]: ཡོད་པ། ཞེས་པར་མ་གཞན་ནང་མེད།
[^355K]: སྤྱོད། སྣར་ཐང་། པེ་ཅིན།
[^356K]: དང། སྣར་ཐང་། པེ་ཅིན།
[^357K]: སྤྱོད་དོ། སྣར་ཐང་། པེ་ཅིན།
[^358K]: གནོན། སྣར་ཐང་། པེ་ཅིན།
[^359K]: ནོན་པ། སྣར་ཐང་། པེ་ཅིན།
[^360K]: གིས། སྣར་ཐང་། པེ་ཅིན།
[^361K]: སྟང། སྣར་ཐང་། པེ་ཅིན།
[^362K]: གསོལ། སྣར་ཐང་། པེ་ཅིན།
[^363K]: ཆེས། སྣར་ཐང་། པེ་ཅིན།
[^364K]: གང། ཞེས་པར་མ་གཞན་ནང་མེད།
[^365K]: ཆེས། སྣར་ཐང་། པེ་ཅིན།
[^366K]: ཇི་སྙེད་ཅིག་པ། སྣར་ཐང་། པེ་ཅིན།
[^367K]: མེད་པ་མིའི་ལུས་ཐོབ་པར་གྱུར་ལ། དེ་དག་རིགས་ཀྱི་བུའམ། རིགས་ཀྱི་བུ་མོ་ལ་ལ་ཞིག་གིས་དགེ་བ་བཅུའི་ལས་ཀྱི་ལམ་ལ་རབ་ཏུ་བཀོད་པ་དང་། བསམ་གཏན་བཞི་དང་། ཚད་མེད་པ་བཞི་དང་། གཟུགས་མེད་པའི་སྙོམས་པར་འཇུག་པ་བཞི་དང་། མངོན་པར་ཤེས་པ་ལྔ་དང་། རྒྱུན་ཏུ་ཞུགས་པའི་འབྲས་བུ་དང་། ལན་ཅིག་ཕྱིར་འོང་བའི་འབྲས་བུ་དང་། ཕྱིར་མི་འོང་བའི་འབྲས་བུ་དང་། དགྲ་བཅོམ་པ་ཉིད་དང། རང་བྱང་ཆུབ་ལ་རབ་ཏུ་བཀོད་པ་དང་། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལ་རབ་ཏུ་བཀོད་དེ།  དགེ་བའི་རྩ་བ་དེ་ཡང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་བསྔོས་ན། རབ་འབྱོར་དེ་ཇི་སྙམ་དུ་སེམས། རིགས་ཀྱི་བུའམ་རིགས་ཀྱི་བུ་མོ་དེ་དེའི་རྒྱུས་བསོད་ནམས་མང་དུ་འཕེལ་ལམ། གསོལ་པ། བཅོམ་ལྡན་འདས་མང་ངོ་། །བདེ་བར་གཤེགས་པ་མང་ངོ་། །བཅོམ་ལྡན་འདས་ཀྱི་བཀའ་སྩལ་པ། རབ་འབྱོར་དེ་བས་ཀྱང་རིགས་ཀྱི་བུའམ་རིགས་ཀྱི་བུ་མོ་གང་ཤེས་རབ་ཀྱི་ཕ་རོལ་ཏུ་ཕྱིན་པ་འདི་གཞན་ལ་སྟོན་པ་དང་། འཆད་པ་དང་། རྣམ་པར་གཞོག་པ་དང་། རབ་ཏུ་གཞོག་པ་དང་། འགྲེལ་པ་དང་། རྣམ་པར་འབྱེད་པ་དང་། གསལ་བར། པེ་ཅིན། མེད་པར་མིའི་ལུས་ཐོབ་པར་གྱུར་ལ། དེ་དག་རིགས་ཀྱི་བུའམ། རིགས་ཀྱི་བུ་མོ་གང་ལ་ལ་ཞིག་གིས་དགེ་བ་བཅུའི་ལས་ཀྱི་ལམ་ལ་རབ་ཏུ་བཀོད་པ་དང་། བསམ་གཏན་བཞི་དང་། ཚད་མེད་པ་བཞི་དང་། གཟུགས་མེད་པའི་སྙོམས་པར་འཇུག་པ་བཞི་དང་། མངོན་པར་ཤེས་པ་ལྔ་དང་། རྒྱུན་ཏུ་ཞུགས་པའི་འབྲས་བུ་དང་། ལན་ཅིག་ཕྱིར་འོང་བའི་འབྲས་བུ་དང་། ཕྱིར་མི་འོང་བའི་འབྲས་བུ་དང་། དགྲ་བཅོམ་པ་ཉིད་དང་། རང་བྱང་ཆུབ་དང་། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལ་རབ་ཏུ་བཀོད་དེ། དགེ་བའི་རྩ་བ་དེ་ཡང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་བསྔོས་ན། རབ་འབྱོར་དེ་ཇི་སྙམ་དུ་སེམས།རིགས་ཀྱི་བུའམ། རིགས་ཀྱི་བུ་མོ་དེ་དེའི་རྒྱུས་བསོད་ནམས་མང་དུ་འཕེལ་ལམ།གསོལ་པ། བཅོམ་ལྡན་འདས་མང་ངོ་། །བདེ་བར་གཤེགས་པ་མང་ངོ་། །བཅོམ་ལྡན་འདས་ཀྱིས་བཀའ་སྩལ་པ། རབ་འབྱོར་དེ་བས་ཀྱང་རིགས་ཀྱི་བུའམ། རིགས་ཀྱི་བུ་མོ་གང་ཤེས་རབ་ཀྱི་ཕ་རོལ་ཏུ་ཕྱིན་པ་འདི་གཞན་ལ་སྟོན་པ་དང་། འཆད་པ་དང་། རྣམ་པར་གཞོག་པ་དང་། རབ་ཏུ་གཞོག་པ་དང་། འགྲེལ་པ་དང་། རྣམ་པར་འབྱེད་པ་དང་། གསལ་བར་བྱེད་པ་དང་ཡང་དག་པར་སྟོན་ན་དེའི་…...ཁམས་ཀྱི་སེམས་ཅན་གང་ཇི་སྙེད་…...རང་བྱང་ཆུབ་དང་། བླ་ན་མེད་པ་…...གསལ་བར། ཅོ་ནེ། མེད་པར་མིའི་ལུས་ཐོབ་པར་གྱུར་ལ། དེ་དག་རིགས་ཀྱི་བུའམ། རིགས་ཀྱི་བུ་མོ་གང་ལ་ལ་ཞིག་གིས་དགེ་བ་བཅུའི་ལས་ཀྱི་ལམ་ལ་རབ་ཏུ་བཀོད་པ་དང་། བསམ་གཏན་བཞི་དང་། ཚད་མེད་པ་བཞི་དང་། གཟུགས་མེད་པའི་སྙོམས་པར་འཇུག་པ་བཞི་དང་། མངོན་པར་ཤེས་པ་ལྔ་དང་། རྒྱུན་ཏུ་ཞུགས་པའི་འབྲས་བུ་དང་། ལན་ཅིག་ཕྱིར་འོང་བའི་འབྲས་བུ་དང་། ཕྱིར་མི་འོང་བའི་འབྲས་བུ་དང་། དགྲ་བཅོམ་པ་ཉིད་དང་། རང་བྱང་ཆུབ་དང་། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལ་རབ་ཏུ་བཀོད་དེ། དགེ་བའི་རྩ་བ་དེ་ཡང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་བསྔོས་ན། རབ་འབྱོར་དེ་ཇི་སྙམ་དུ་སེམས།རིགས་ཀྱི་བུའམ། རིགས་ཀྱི་བུ་མོ་དེ་དེའི་རྒྱུས་བསོད་ནམས་མང་དུ་འཕེལ་ལམ།གསོལ་པ། བཅོམ་ལྡན་འདས་མང་ངོ་། །བདེ་བར་གཤེགས་པ་མང་ངོ་། །བཅོམ་ལྡན་འདས་ཀྱིས་བཀའ་སྩལ་པ། རབ་འབྱོར་དེ་བས་ཀྱང་རིགས་ཀྱི་བུའམ། རིགས་ཀྱི་བུ་མོ་གང་ཤེས་རབ་ཀྱི་ཕ་རོལ་ཏུ་ཕྱིན་པ་འདི་གཞན་ལ་སྟོན་པ་དང་། འཆད་པ་དང་། རྣམ་པར་གཞོག་པ་དང་། རབ་ཏུ་གཞོག་པ་དང་། འགྲེལ་པ་དང་། རྣམ་པར་འབྱེད་པ་དང་། གསལ་བར་བྱེད་པ་དང་ཡང་དག་པར་སྟོན་པ་དེའི་…...གསལ་བར། སྣར་ཐང་།
[^368K]: བསྒྲུབ་སྟེ། སྣར་ཐང་། པེ་ཅིན།
[^369K]: བསད་པར། སྣར་ཐང་། པེ་ཅིན།
[^370K]: ལྟ། སྣར་ཐང་། པེ་ཅིན།
[^371K]: འཐོབ་བོ། སྣར་ཐང་། པེ་ཅིན།
[^372K]: དེ། སྣར་ཐང་། པེ་ཅིན།
[^373K]: བསྒྲུབ་པོ། སྣར་ཐང་། པེ་ཅིན།
[^374K]: དེ་དང། སྣར་ཐང་། པེ་ཅིན།
[^375K]: ལྡོག་གོ། སྣར་ཐང་། པེ་ཅིན།
[^376K]: ཁམས་ཀྱི། སྣར་ཐང་། པེ་ཅིན།
[^377K]: འབྱུང་བར། སྣར་ཐང་། པེ་ཅིན།
[^378K]: བྱ་བར། སྣར་ཐང་། པེ་ཅིན།
[^379K]: ང། སྣར་ཐང་།
[^380K]: ཉིད་ཉིད། སྣར་ཐང་། འདི་ཉིད། པེ་ཅིན།
[^381K]: དེ། སྣར་ཐང་། པེ་ཅིན།
[^382K]: མི། སྣར་ཐང་། པེ་ཅིན།
[^383K]: འགྱུར། སྣར་ཐང་། པེ་ཅིན།
[^384K]: སྡུག་བསྔལ། སྣར་ཐང་། པེ་ཅིན།
[^385K]: གྱུར། སྣར་ཐང་། པེ་ཅིན།
[^386K]: ནི། ཞེས་པར་མ་གཞན་ནང་མེད།
[^387K]: མ། ཞེས་པར་མ་གཞན་ནང་མེད།
[^388K]: ཇི་ལྟར། སྣར་ཐང་། པེ་ཅིན།
[^389K]: འབྱུང། སྣར་ཐང་། པེ་ཅིན།
[^390K]: དེ། སྣར་ཐང་། པེ་ཅིན།
[^391K]: རྟོགས་པར། སྣར་ཐང་། པེ་ཅིན།
[^392K]: ཕྱིན་པ་པའི། སྣར་ཐང་། པེ་ཅིན།
[^393K]: དེ། ཞེས་པར་མ་གཞན་ནང་མེད།
[^394K]: སྟོང་པ་ཉིད། སྣར་ཐང་། པེ་ཅིན།
[^395K]: དང། སྣར་ཐང་། པེ་ཅིན།
[^396K]: དང་པ། སྣར་ཐང་།
[^397K]: བསྩལ་པ། སྣར་ཐང་།
[^398K]: ། །་རབ་འབྱོར་གྱིས། སྣར་ཐང་། པེ་ཅིན།
[^399K]: ཀྱི། སྣར་ཐང་། པེ་ཅིན།
[^400K]: ནི། ཞེས་པར་མ་གཞན་ནང་མེད།
[^401K]: སྩོལ། སྣར་ཐང་། པེ་ཅིན།
[^402K]: དེ། སྣར་ཐང་། པེ་ཅིན།
[^403K]: མེད། སྣར་ཐང་།
[^404K]: སྟོན། སྣར་ཐང་། པེ་ཅིན།
[^405K]: ཀླགས། སྣར་ཐང་། པེ་ཅིན།
[^406K]: བར་གྱི། ཞེས་པར་མ་གཞན་ནང་མེད།
[^407K]: དགྲང་བ། སྣར་ཐང་། པེ་ཅིན།
[^408K]: གཟུང། སྣར་ཐང་། པེ་ཅིན།
[^409K]: དེ། སྣར་ཐང་། པེ་ཅིན།
[^410K]: མནན་ཅིང། སྣར་ཐང་། པེ་ཅིན།
[^411K]: མནན། སྣར་ཐང་། པེ་ཅིན།
[^412K]: སྤྱད་པ། སྣར་ཐང་།
[^413K]: སྤྱོད་པར། སྣར་ཐང་། པེ་ཅིན།
[^414K]: སྤྱོད་པར། སྣར་ཐང་། པེ་ཅིན།
[^415K]: སྤྱོད་པར། སྣར་ཐང་། པེ་ཅིན།
[^416K]: བྲལ་བ། སྣར་ཐང་། པེ་ཅིན།
[^417K]: སྤྱོད་པར། སྣར་ཐང་། པེ་ཅིན།
[^418K]: བྲལ་བ། སྣར་ཐང་། པེ་ཅིན།
[^419K]: སྤྱོད་པར། སྣར་ཐང་། པེ་ཅིན།
[^420K]: ཅི་སྐད། སྣར་ཐང་། པེ་ཅིན།
[^421K]: གྱིས། སྣར་ཐང་། པེ་ཅིན།
[^422K]: ཏུ་ཕྱིན་པ་ལ་སྤྱོད་པ་དེ་དག་ནི་ཤེས་རབ་ཀྱི་ཕ་རོལ། སྣར་ཐང་། པེ་ཅིན།
[^423K]: བཞི་དག། སྣར་ཐང་། པེ་ཅིན།
[^424K]: སྨྲས། སྣར་ཐང་། པེ་ཅིན།
[^425K]: སྟོན་ཏོ། སྣར་ཐང་། པེ་ཅིན།
[^426K]: ཆེན་པོ། ཞེས་པར་མ་གཞན་ནང་མེད།
[^427K]: བཞི། སྣར་ཐང་།
[^428K]: འདོང་བར། སྣར་ཐང་། པེ་ཅིན།
[^429K]: རྒྱལ་པོ། སྣར་ཐང་། པེ་ཅིན།
[^430K]: ལྟ། སྣར་ཐང་། པེ་ཅིན།
[^431K]: དེ། ཞེས་པར་མ་གཞན་ནང་མེད།
[^432K]: འགྱུར། སྣར་ཐང་། པེ་ཅིན།
[^433K]: མཐུར་རིགས་པར། སྣར་ཐང་། པེ་ཅིན།
[^434K]: གཤེགས་པའི། སྣར་ཐང་། པེ་ཅིན།
[^435K]: བརླབས་པའོ། སྣར་ཐང་། པེ་ཅིན།
[^436K]: གྱི། ཞེས་པར་མ་གཞན་ནང་མེད།
[^437K]: འཁྲུགས་པར། སྣར་ཐང་། པེ་ཅིན།
[^438K]: ཏེ། སྣར་ཐང་། པེ་ཅིན།
[^439K]: བསམ་པ། སྣར་ཐང་། པེ་ཅིན།
[^440K]: མངོན། སྣར་ཐང་། པེ་ཅིན།
[^441K]: འདི། ཞེས་པར་མ་གཞན་ནང་མེད།
[^442K]: ཏེ། སྣར་ཐང་། པེ་ཅིན།
[^443K]: སྒོམ་པ། སྣར་ཐང་། པེ་ཅིན།
[^444K]: ལྟ་བ། སྣར་ཐང་།
[^445K]: བསོད། སྣར་ཐང་། པེ་ཅིན།
[^447K]: གཟུང། སྣར་ཐང་། པེ་ཅིན།
[^448K]: གཟུང་དུ། པེ་ཅིན། བཟུང་ཏུ། སྣར་ཐང་།
[^449K]: འཚང་འདྲུ་བ། སྣར་ཐང་། པེ་ཅིན།
[^450K]: དམྱལ་བ་བའི། སྣར་ཐང་། པེ་ཅིན།
[^451K]: འཚང་འདྲུ། སྣར་ཐང་། པེ་ཅིན།
[^452K]: རྣམ་པ། སྣར་ཐང་། པེ་ཅིན།
[^453K]: བརྩོད། སྣར་ཐང་། པེ་ཅིན།
[^454K]: འཚང་འདྲུ། སྣར་ཐང་། པེ་ཅིན།
[^455K]: བརྩོད་པ། སྣར་ཐང་། པེ་ཅིན།
[^456K]: འཚང་འདྲུ། སྣར་ཐང་། པེ་ཅིན།
[^457K]: ཀྱི། སྣར་ཐང་། པེ་ཅིན།
[^458K]: བརྗོད་པར། སྣར་ཐང་། པེ་ཅིན།
[^459K]: གཟུང་ནས། སྣར་ཐང་། པེ་ཅིན།
[^460K]: གཏང། སྣར་ཐང་། པེ་ཅིན།
[^461K]: སྐལ་བ། སྣར་ཐང་། པེ་ཅིན།
[^462K]: སེམས་དཔའ། ཞེས་པར་མ་གཞན་ནང་མེད།
[^463K]: འཐབས་ཤིང། སྣར་ཐང་། པེ་ཅིན།
[^464K]: གླེན་པ། སྣར་ཐང་། པེ་ཅིན།
[^465K]: ལྐུག་པ། སྣར་ཐང་། པེ་ཅིན།
[^466K]: ཡང། སྣར་ཐང་། པེ་ཅིན།
[^467K]: མོ། སྣར་ཐང་། པེ་ཅིན།
[^468K]: སེམས་དཔའ། ཞེས་པར་མ་གཞན་ནང་མེད།
[^469K]: མཉམ་པ། སྣར་ཐང་། པེ་ཅིན།
[^470K]: དུ། སྣར་ཐང་། པེ་ཅིན།
[^471K]: ཤེས་པ་བས་པར། སྣར་ཐང་། པེ་ཅིན།
[^472K]: དུ། སྣར་ཐང་། པེ་ཅིན།
[^473K]: གཤེགས་པ། སྣར་ཐང་། པེ་ཅིན།
[^474K]: དེ། སྣར་ཐང་། པེ་ཅིན།
[^475K]: སྤྱོད་པའི། སྣར་ཐང་། པེ་ཅིན།
[^476K]: བཅད་པའི། སྣར་ཐང་། པེ་ཅིན།
[^477K]: ནི། ཞེས་པར་མ་གཞན་ནང་མེད།
[^478K]: བརྩོག་པའི། སྣར་ཐང་། པེ་ཅིན།
[^479K]: རྣམས། ཞེས་པར་མ་གཞན་ནང་མེད།
[^480K]: བར། སྣར་ཐང་། པེ་ཅིན།
[^481K]: རོ། སྣར་ཐང་། པེ་ཅིན།
[^482K]: འགྱུར། སྣར་ཐང་། པེ་ཅིན།
[^483K]: ལོག་པ། སྣར་ཐང་། པེ་ཅིན།
[^484K]: འགྱུར། སྣར་ཐང་། པེ་ཅིན།
[^485K]: བཀྱལ་པ། སྣར་ཐང་། པེ་ཅིན།
[^486K]: དང་ལྡན་པ། སྣར་ཐང་། པེ་ཅིན།
[^487K]: རྣམས། སྣར་ཐང་། པེ་ཅིན།
[^488K]: རབ་འབྱོར། སྣར་ཐང་། པེ་ཅིན།
[^489K]: བསློབ་པའི། སྣར་ཐང་། པེ་ཅིན།
[^490K]: བསྒྱུར་བའི། སྣར་ཐང་། པེ་ཅིན།
[^491K]: བྱེད་པ་པ། སྣར་ཐང་། པེ་ཅིན།
[^492K]: མི། ཞེས་པར་མ་གཞན་ནང་མེད།
[^493K]: འཁྲུག་པ། སྣར་ཐང་། པེ་ཅིན།
[^494K]: ཟབ་མོ། ཞེས་པར་མ་གཞན་ནང་མེད།
[^495K]: འགགས་པར། སྣར་ཐང་། པེ་ཅིན།
[^496K]: ཏེ། སྣར་ཐང་། པེ་ཅིན།
[^497K]: ཟབ་མོ། ཞེས་པར་མ་གཞན་ནང་མེད།
[^498K]: ཅིག། ཞེས་པར་མ་གཞན་ནང་མེད།
[^499K]: མོས། སྣར་ཐང་། པེ་ཅིན།
[^500K]: ཅི། སྣར་ཐང་། པེ་ཅིན།
[^501K]: སྐྱོབས། སྣར་ཐང་། པེ་ཅིན།
[^502K]: མར། སྣར་ཐང་། པེ་ཅིན།
[^503K]: སྒྲོག་པར། སྣར་ཐང་། པེ་ཅིན།
[^504K]: འཐོབ་པ། སྣར་ཐང་། པེ་ཅིན།
[^505K]: ཡིན། སྣར་ཐང་།
[^506K]: ནི། ཞེས་པར་མ་གཞན་ནང་མེད།
[^507K]: གྱུར་བ། པེ་ཅིན།
[^508K]: དོ། སྣར་ཐང་། པེ་ཅིན།
[^509K]: ཡང། ཞེས་པར་མ་གཞན་ནང་མེད།
[^510K]: གིས། སྣར་ཐང་། པེ་ཅིན།
[^511K]: གནས་པར། སྣར་ཐང་།
[^512K]: འདི། ཞེས་པར་མ་གཞན་ནང་མེད།
[^513K]: གི། སྣར་ཐང་། པེ་ཅིན།
[^514K]: ཞུགས་པ། སྣར་ཐང་། པེ་ཅིན།
[^515K]: མོས། སྣར་ཐང་། པེ་ཅིན།
[^516K]: དག་པ། སྣར་ཐང་། པེ་ཅིན།
[^517K]: རྒལ་བ། སྣར་ཐང་། པེ་ཅིན།
[^518K]: བརྟན་པ། སྣར་ཐང་། པེ་ཅིན།
[^519K]: དེ་དག། སྣར་ཐང་། པེ་ཅིན།
[^520K]: ཀྱི་ཚད་གཟུང་བར། པེ་ཅིན། ཀྱི་ཚད་གཟུངས་པར། སྣར་ཐང་།
[^521K]: ཀྱིས། སྣར་ཐང་། པེ་ཅིན།
[^522K]: གཤགས་པའི། སྣར་ཐང་། པེ་ཅིན།
[^523K]: གང། ཞེས་པར་མ་གཞན་ནང་མེད།
[^524K]: བགྱི་བ། སྣར་ཐང་། པེ་ཅིན།
[^525K]: མཉས་པར། སྣར་ཐང་།
[^526K]: སུ། སྣར་ཐང་། པེ་ཅིན།
[^527K]: མཆོད་པར། སྣར་ཐང་། པེ་ཅིན།
[^528K]: རྣམས་པའི། སྣར་ཐང་། པེ་ཅིན།
[^529K]: ཀྱིས། སྣར་ཐང་། པེ་ཅིན།
[^530K]: སྤྱོད་པ་པ། སྣར་ཐང་། པེ་ཅིན།
[^531K]: རང། སྣར་ཐང་། པེ་ཅིན།
[^532K]: བསྟེན་པའོ། སྣར་ཐང་། པེ་ཅིན།
[^533K]: མ། ཞེས་པར་མ་གཞན་ནང་མེད།
[^534K]: འོངས། སྣར་ཐང་། པེ་ཅིན།
[^535K]: གཟུང། སྣར་ཐང་། པེ་ཅིན།
[^536K]: སྤངས་པར། སྣར་ཐང་། པེ་ཅིན།
[^537K]: ད་ལྟ། སྣར་ཐང་།
[^538K]: དེ་བཞིན་ཉིད། སྣར་ཐང་། པེ་ཅིན།
[^539K]: བརྩན་པར། སྣར་ཐང་། པེ་ཅིན།
[^540K]: དུ་མི་བྱེད་པ་དེ་ནི་མི་དཀའི།_ལྷའི་བུ་དག། ཞེས་པར་མ་གཞན་ནང་མེད།
[^541K]: གྲངས། སྣར་ཐང་། པེ་ཅིན།
[^542K]: ནི། ཞེས་པར་མ་གཞན་ནང་མེད།
[^543K]: ན། སྣར་ཐང་། པེ་ཅིན།
[^544K]: རྟོག་པ། སྣར་ཐང་། པེ་ཅིན།
[^545K]: ཀྱི། སྣར་ཐང་། པེ་ཅིན།
[^546K]: ཏེ། སྣར་ཐང་། པེ་ཅིན།
[^547K]: ཡི་ཆད་པ། སྣར་ཐང་། པེ་ཅིན།
[^548K]: ཀྱི། སྣར་ཐང་། པེ་ཅིན།
[^549K]: དགོངས་པ། སྣར་ཐང་། པེ་ཅིན།
[^550K]: འཇིག་རྟེན་གྱི། ཞེས་པར་མ་གཞན་ནང་མེད།
[^551K]: དེ་དག། ཞེས་པར་མ་གཞན་ནང་མེད།
[^552K]: དེ། སྣར་ཐང་། པེ་ཅིན།
[^553K]: ནི། སྣར་ཐང་། པེ་ཅིན།
[^554K]: ཆོས་ཉིད། སྣར་ཐང་། པེ་ཅིན།
[^555K]: ཀྱི། སྣར་ཐང་། པེ་ཅིན།
[^556K]: སྐྱོབས་པར། སྣར་ཐང་། པེ་ཅིན།
[^557K]: དེ། སྣར་ཐང་།
[^558K]: གཟུང། སྣར་ཐང་། པེ་ཅིན།
[^559K]: བརྗོད་པར། སྣར་ཐང་། པེ་ཅིན།
[^560K]: གིས། སྣར་ཐང་།
[^561K]: ནི། ཞེས་པར་མ་གཞན་ནང་མེད།
[^562K]: ། ་རབ་འབྱོར། སྣར་ཐང་། པེ་ཅིན།
[^563K]: བརྗོད་པ། སྣར་ཐང་། པེ་ཅིན།
[^564K]: དེ་ལྟར། སྣར་ཐང་། པེ་ཅིན།
[^565K]: ཆེན་པོས། སྣར་ཐང་། པེ་ཅིན།
[^566K]: མི། སྣར་ཐང་། པེ་ཅིན།
[^567K]: གནས་པར་འགྱུར།དེ་བཞིན་ཉིད་ལ། ཞེས་པར་མ་གཞན་ནང་མེད།
[^568K]: དེ་ཉིད། སྣར་ཐང་། པེ་ཅིན།
[^569K]: དོ། སྣར་ཐང་། པེ་ཅིན།
[^570K]: རྟོགས་པ། སྣར་ཐང་། པེ་ཅིན།
[^571K]: གང། སྣར་ཐང་།
[^572K]: མ། སྣར་ཐང་།
[^573K]: སྒོམ་པར། སྣར་ཐང་། པེ་ཅིན།
[^574K]: སྒོམ་པ། སྣར་ཐང་། པེ་ཅིན།
[^575K]: བསྟེན། སྣར་ཐང་། པེ་ཅིན།
[^576K]: རབ་འབྱོར། ཞེས་པར་མ་གཞན་ནང་མེད།
[^577K]: བཅུ། ཞེས་པར་མ་གཞན་ནང་མེད།
[^578K]: རིགས་པ། སྣར་ཐང་།
[^579K]: དེ། ཞེས་པར་མ་གཞན་ནང་མེད།
[^580K]: ཇི་ལྟར། ཞེས་པར་མ་གཞན་ནང་མེད།
[^581K]: ཏུ། ཞེས་པར་མ་གཞན་ནང་མེད།
[^582K]: འགྱུར་བའི། སྣར་ཐང་། པེ་ཅིན།
[^583K]: མངོན་དུ། སྣར་ཐང་། པེ་ཅིན།
[^584K]: བགྱིས་པ། སྣར་ཐང་། པེ་ཅིན།
[^585K]: ། ་ཆོས་མངོན་དུ་བགྱི། སྣར་ཐང་། པེ་ཅིན།
[^586K]: དེ། སྣར་ཐང་། པེ་ཅིན།
[^587K]: ཀྱི་ས། ཞེས་པར་མ་གཞན་ནང་མེད།
[^588K]: ཡང། སྣར་ཐང་། པེ་ཅིན།
[^589K]: དེ་ཅིའི་སླད་དུ་ཞེ་ན། ཞེས་པར་མ་གཞན་ནང་མེད།
[^590K]: ལས། སྣར་ཐང་། པེ་ཅིན།
[^591K]: སྡུག་པའམ་མི། ཞེས་པར་མ་གཞན་ནང་མེད།
[^592K]: སྤང་སྤངས་པ། སྣར་ཐང་། པེ་ཅིན།
[^593K]: རྟོགས་པའི། སྣར་ཐང་། པེ་ཅིན།
[^594K]: ཉེ་བའོ། སྣར་ཐང་། པེ་ཅིན།
[^595K]: གཤེགས་པ་དང་དེ་བཞིན། ཞེས་པར་མ་གཞན་ནང་མེད།
[^596K]: གིས། སྣར་ཐང་། པེ་ཅིན།
[^597K]: གིས། སྣར་ཐང་། པེ་ཅིན།
[^598K]: ཀྱིས། སྣར་ཐང་། པེ་ཅིན།
[^599K]: བསྒྲུབ། སྣར་ཐང་། པེ་ཅིན།
[^600K]: གིས། སྣར་ཐང་། པེ་ཅིན།
[^601K]: ལ། ཞེས་པར་མ་གཞན་ནང་མེད།
[^602K]: དེས། སྣར་ཐང་། པེ་ཅིན།
[^603K]: འབྲང་བ། སྣར་ཐང་། པེ་ཅིན།
[^604K]: རྒྱལ་པོས། སྣར་ཐང་། པེ་ཅིན།
[^605K]: སྣ། ཞེས་པར་མ་གཞན་ནང་མེད།
[^606K]: རྟོགས་པ། སྣར་ཐང་། པེ་ཅིན།
[^607K]: ཀྱི། སྣར་ཐང་། པེ་ཅིན།
[^608K]: སེམས་དཔའ། སྣར་ཐང་། པེ་ཅིན།
[^609K]: མ། སྣར་ཐང་། པེ་ཅིན།
[^610K]: བསྒྲུབ། སྣར་ཐང་། པེ་ཅིན།
[^611K]: ག་ལ་བ། སྣར་ཐང་། པེ་ཅིན།
[^612K]: འདོང། སྣར་ཐང་། པེ་ཅིན།
[^613K]: ལྡོག་པའི། སྣར་ཐང་། པེ་ཅིན།
[^614K]: རྟོགས་པ། སྣར་ཐང་། པེ་ཅིན།
[^615K]: དེར། སྣར་ཐང་། པེ་ཅིན།
[^616K]: དེ། སྣར་ཐང་། པེ་ཅིན།
[^617K]: ལ་སྤྱོད་པ། སྣར་ཐང་། པེ་ཅིན།
[^618K]: སྤྱོད་པར། སྣར་ཐང་། པེ་ཅིན།
[^619K]: དེ་ནས། ཞེས་པར་མ་གཞན་ནང་མེད།
[^620K]: རྟོག་པའི། སྣར་ཐང་། པེ་ཅིན།
[^621K]: དེ། སྣར་ཐང་། པེ་ཅིན།
[^622K]: ཚུལ། སྣར་ཐང་། པེ་ཅིན།
[^623K]: རྟོག་པའི། སྣར་ཐང་། པེ་ཅིན།
[^624K]: འཁྲུག་པའི། སྣར་ཐང་། པེ་ཅིན།
[^625K]: རྟོག་པའི། སྣར་ཐང་། པེ་ཅིན།
[^626K]: ང། སྣར་ཐང་། པེ་ཅིན།
[^627K]: རྟོག་པའི། སྣར་ཐང་། པེ་ཅིན།
[^628K]: ནི། ཞེས་པར་མ་གཞན་ནང་མེད།
[^629K]: འཇིག་པའི། སྣར་ཐང་། པེ་ཅིན།
[^630K]: གི། སྣར་ཐང་། པེ་ཅིན།
[^631K]: འཁྲུག་པར། སྣར་ཐང་། པེ་ཅིན།
[^632K]: སྤྱོད་པ། སྣར་ཐང་། པེ་ཅིན།
[^633K]: ཡང། སྣར་ཐང་། པེ་ཅིན།
[^634K]: རྟོག་པའི། སྣར་ཐང་། པེ་ཅིན།
[^635K]: རབ་འབྱོར། ཞེས་པར་མ་གཞན་ནང་མེད།
[^636K]: ན། སྣར་ཐང་། པེ་ཅིན།
[^637K]: ཅིག། སྣར་ཐང་། པེ་ཅིན།
[^638K]: ཏེ། སྣར་ཐང་། པེ་ཅིན།
[^639K]: ན། སྣར་ཐང་། པེ་ཅིན།
[^640K]: ཅིག་པར། སྣར་ཐང་། པེ་ཅིན།
[^641K]: ཕྱིན་བྱ་བའི་ཁྱད་པ། སྣར་ཐང་། ཕྱིན་བྱ་བའི་ཁྱད་པར། པེ་ཅིན།
[^642K]: མེད་པས། སྣར་ཐང་། པེ་ཅིན།
[^643K]: ན། སྣར་ཐང་། པེ་ཅིན།
[^644K]: ནི། ཞེས་པར་མ་གཞན་ནང་མེད།
[^645K]: བརྒྱད། སྣར་ཐང་། པེ་ཅིན།
[^646K]: བྱ་བ། སྣར་ཐང་། པེ་ཅིན།
[^647K]: གཏང་བ། སྣར་ཐང་། པེ་ཅིན།
[^648K]: ན། སྣར་ཐང་། པེ་ཅིན།
[^649K]: གཏང་བ། སྣར་ཐང་། པེ་ཅིན།
[^650K]: གཏང་བ། སྣར་ཐང་། པེ་ཅིན།
[^651K]: གཏང་བ། སྣར་ཐང་། པེ་ཅིན།
[^652K]: ཡོངས་སུ། ཞེས་པར་མ་གཞན་ནང་མེད།
[^653K]: དེ་ལྟར། སྣར་ཐང་། པེ་ཅིན།
[^654K]: གཏང་བ། སྣར་ཐང་།
[^655K]: དུ། ཞེས་པར་མ་གཞན་ནང་མེད།
[^656K]: གཏང་བ། སྣར་ཐང་།
[^657K]: རྣམས། ཞེས་པར་མ་གཞན་ནང་མེད།
[^658K]: དགུ། ཞེས་པར་མ་གཞན་ནང་མེད།
[^659K]: བགྱི། སྣར་ཐང་། པེ་ཅིན།
[^660K]: མཚོན་པར། སྣར་ཐང་།
[^661K]: དུ། ཞེས་པར་མ་གཞན་ནང་མེད།
[^662K]: རྣམས། ཞེས་པར་མ་གཞན་ནང་མེད།
[^663K]: རྣམ་རྣམས། སྣར་ཐང་།
[^664K]: བྱས་པས། སྣར་ཐང་། པེ་ཅིན།
[^665K]: དེ་ལྟར། ཞེས་པར་མ་གཞན་ནང་མེད།
[^666K]: འགྱུར། སྣར་ཐང་། པེ་ཅིན།
[^667K]: བྱེད་པ། སྣར་ཐང་། པེ་ཅིན།
[^668K]: ཆེན་པོས། སྣར་ཐང་། པེ་ཅིན།
[^669K]: ཆེན་པོས། སྣར་ཐང་། པེ་ཅིན།
[^670K]: གནས་པ། སྣར་ཐང་། པེ་ཅིན།
[^671K]: སྒོམ་པ། སྣར་ཐང་། པེ་ཅིན།
[^672K]: དེ་ནི། ཞེས་པར་མ་གཞན་ནང་མེད།
[^673K]: སྒོམ། སྣར་ཐང་། པེ་ཅིན།
[^674K]: སྒོམ། སྣར་ཐང་། པེ་ཅིན།
[^675K]: ཤིང། སྣར་ཐང་། པེ་ཅིན།
[^676K]: ཡིན། སྣར་ཐང་། པེ་ཅིན།
[^677K]: ངོ་བོ་ཉིས། ཞེས་པར་མ་གཞན་ནང་མེད།
[^678K]: ཡིན། སྣར་ཐང་། པེ་ཅིན།
[^679K]: ན། སྣར་ཐང་། པེ་ཅིན།
[^680K]: འགྱུར་བ། སྣར་ཐང་། པེ་ཅིན།
[^681K]: ནི་ཕ་རོལ་ཏུ་ཕྱིན་པ། ཞེས་པར་མ་གཞན་ནང་མེད།
[^682K]: དེ། ཞེས་པར་མ་གཞན་ནང་མེད།
[^683K]: རྣམས། ཞེས་པར་མ་གཞན་ནང་མེད།
[^684K]: མི། སྣར་ཐང་། པེ་ཅིན།
[^685K]: ཏེ། སྣར་ཐང་། པེ་ཅིན།
[^686K]: སྒྲུབ་བོ། སྣར་ཐང་། པེ་ཅིན།
[^687K]: ཡང། ཞེས་པར་མ་གཞན་ནང་མེད།
[^688K]: བསྒྲུབ་པར། སྣར་ཐང་། པེ་ཅིན།
[^689K]: རབ་འབྱོར་ཆེའོ། སྣར་ཐང་། པེ་ཅིན།
[^690K]: བརྟགས་པར། སྣར་ཐང་། པེ་ཅིན།
[^691K]: ཤེས་རབ་ཀྱི་ཕ་རོལ་ཏུ་ཕྱིན་པ། ཞེས་པར་མ་གཞན་ནང་མེད།
[^692K]: བར་གཞག་པ་རྣམས་དྲན་པ་ཉེ་བར་གཞག་པ་རྣམས། ཞེས་པར་མ་གཞན་ནང་མེད།
[^693K]: ལགས། སྣར་ཐང་། པེ་ཅིན།
[^694K]: དགུ། ཞེས་པར་མ་གཞན་ནང་མེད།
[^695K]: སྒྲུབ་པར། སྣར་ཐང་། པེ་ཅིན།
[^696K]: སྒྲུབ་པར། སྣར་ཐང་། པེ་ཅིན།
[^697K]: སྒྲུབ་པར། སྣར་ཐང་། པེ་ཅིན།
[^698K]: འདིའི། སྣར་ཐང་། པེ་ཅིན།
[^699K]: མི་རྟག་པ། སྣར་ཐང་། པེ་ཅིན།
[^700K]: ཤེས་པ་བདག་གམ་བདག་མེད་པར་མངོན་པར་ཆགས་པ། ཞེས་པར་མ་གཞན་ནང་མེད།
[^701K]: ཞེས་རྫོགས་པར་འཚང་རྒྱ་བར་མི་ནུས་སོ། སྣར་ཐང་། པེ་ཅིན།
[^702K]: བསྒྱུར་བའི། སྣར་ཐང་། པེ་ཅིན།
[^703K]: ཕྱིན་པ། སྣར་ཐང་།
[^704K]: རྣམ་པར། ཞེས་པར་མ་གཞན་ནང་མེད།
[^705K]: ཡིན་པའོ། སྣར་ཐང་། པེ་ཅིན།
[^706K]: ཏེ། སྣར་ཐང་། པེ་ཅིན།
[^707K]: བཏང། སྣར་ཐང་། པེ་ཅིན།
[^708K]: སྒོམ་པར། སྣར་ཐང་། པེ་ཅིན།
[^709K]: སྒོམས་པར། སྣར་ཐང་། པེ་ཅིན།
[^710K]: བསྔོ། སྣར་ཐང་། པེ་ཅིན།
[^711K]: ཡིན། སྣར་ཐང་། པེ་ཅིན།
[^712K]: མི། ཞེས་པར་མ་གཞན་ནང་མེད།
[^713K]: བསྒོམ་པ། སྣར་ཐང་། པེ་ཅིན།
[^714K]: སྒོམ་པ། སྣར་ཐང་། པེ་ཅིན།
[^715K]: བར། ཅོ་ནེ། སྣར་ཐང་། པེ་ཅིན།
[^716K]: སྒོམ་པ། སྣར་ཐང་། པེ་ཅིན།
[^717K]: ཆེན་པོས། སྣར་ཐང་། པེ་ཅིན།
[^718K]: རབ་ཏུ། ཞེས་པར་མ་གཞན་ནང་མེད།
[^719K]: གནས་པ། སྣར་ཐང་། པེ་ཅིན།
[^720K]: བཟུང་བར། སྣར་ཐང་། པེ་ཅིན།
[^721K]: བཟུང་བར། སྣར་ཐང་། པེ་ཅིན།
[^722K]: སྨྲས་སྨྲའོ། སྣར་ཐང་། པེ་ཅིན།
[^723K]: གིས། སྣར་ཐང་། པེ་ཅིན།
[^724K]: དགུ། ཞེས་པར་མ་གཞན་ནང་མེད།
[^725K]: རྣམས། ཞེས་པར་མ་གཞན་ནང་མེད།
[^726K]: བཅུ། ཞེས་པར་མ་གཞན་ནང་མེད།
[^727K]: ནི། ཞེས་པར་མ་གཞན་ནང་མེད།
[^728K]: ཀྱི། སྣར་ཐང་།
[^729K]: ཀྱི་ཕ་རོལ་ཏུ་ཕྱིན་པ། ཞེས་པར་མ་གཞན་ནང་མེད།
[^730K]: ཀྱི་བར་དུ། ཞེས་པར་མ་གཞན་ནང་མེད།
[^731K]: ནི། ཞེས་པར་མ་གཞན་ནང་མེད།
[^732K]: བཅུ། ཞེས་པར་མ་གཞན་ནང་མེད།
[^733K]: དགོངས་པར། སྣར་ཐང་། པེ་ཅིན།
[^734K]: གཉིས་པ། སྣར་ཐང་། པེ་ཅིན།
[^735K]: རྒྱ་བ། སྣར་ཐང་། པེ་ཅིན།
[^736K]: དེ་ལྟར་ན། སྣར་ཐང་། པེ་ཅིན།
[^737K]: དེ། ཞེས་པར་མ་གཞན་ནང་མེད།
[^738K]: ལྟ་བུ་ཞིག། སྣར་ཐང་། པེ་ཅིན།
[^739K]: ཏོ། སྣར་ཐང་། པེ་ཅིན།
[^740K]: སུ། སྣར་ཐང་། པེ་ཅིན།
[^741K]: རྗེས་སུ་པ་དང། སྣར་ཐང་། པེ་ཅིན།
[^742K]: སྤོབས་པ། སྣར་ཐང་།
[^743K]: རྒྱ་བ། སྣར་ཐང་། པེ་ཅིན།
[^744K]: རྗེས་སུ། ཞེས་པར་མ་གཞན་ནང་མེད།
[^745K]: མ། སྣར་ཐང་། པེ་ཅིན།
[^746K]: གིས། སྣར་ཐང་། པེ་ཅིན།
[^747K]: གིས། སྣར་ཐང་།
[^748K]: གནས། སྣར་ཐང་། པེ་ཅིན།
[^749K]: འགྲོ། སྣར་ཐང་། པེ་ཅིན།
[^750K]: བགྲང། སྣར་ཐང་། པེ་ཅིན།
[^751K]: ཡང་ཉེ་ཡང། པེ་ཅིན། ཡང་ན་ཡང། སྣར་ཐང་།
[^752K]: སྤྱད་པ། སྣར་ཐང་།
[^753K]: སྤྱད་པའི་རྣམ་པར། ཞེས་པར་མ་གཞན་ནང་མེད།
[^754K]: བྱེད་པར། སྣར་ཐང་། པེ་ཅིན།
[^755K]: ཐོབ་པར། སྣར་ཐང་། པེ་ཅིན།
[^756K]: ཀྱིས། ཞེས་པར་མ་གཞན་ནང་མེད།
[^757K]: མན་ད་ར་བ། སྣར་ཐང་། པེ་ཅིན།
[^758K]: དེར། སྣར་ཐང་། པེ་ཅིན།
[^759K]: འཛུམ་པར། སྣར་ཐང་། པེ་ཅིན།
[^760K]: མན་ད་ར་བས། སྣར་ཐང་། པེ་ཅིན།
[^761K]: མན་ད་ར་བ། སྣར་ཐང་། པེ་ཅིན།
[^762K]: མཐོར། སྣར་ཐང་། པེ་ཅིན།
[^763K]: དེ་ལྟར། ཞེས་པར་མ་གཞན་ནང་མེད།
[^764K]: ལེ་རྒན། སྣར་ཐང་།
[^765K]: དུ། ཞེས་པར་མ་གཞན་ནང་མེད།
[^766K]: གཙུགས། སྣར་ཐང་། པེ་ཅིན།
[^767K]: སྟོན་པ། སྣར་ཐང་། པེ་ཅིན།
[^768K]: གཏགས་པར། སྣར་ཐང་། གཏོགས་པར། པེ་ཅིན།
[^769K]: དེ། སྣར་ཐང་། པེ་ཅིན།
[^770K]: རྟོགས་པར། ཞེས་པར་མ་གཞན་ནང་མེད།
[^771K]: ནི། སྣར་ཐང་། པེ་ཅིན།
[^772K]: ངན། སྣར་ཐང་། པེ་ཅིན།
[^773K]: བསླུ། སྣར་ཐང་། པེ་ཅིན།
[^774K]: ཆོས། ཞེས་པར་མ་གཞན་ནང་མེད།
[^775K]: སྤྱོད་པ། སྣར་ཐང་།
[^776K]: རྟོག་པའི། སྣར་ཐང་། པེ་ཅིན།
[^777K]: ཐམས་ཅད། ཞེས་པར་མ་གཞན་ནང་མེད།
[^778K]: གཟུངས། སྣར་ཐང་།
[^779K]: སྐྱོན་དུ་ངས་མི་བརྩིའི། སྣར་ཐང་། པེ་ཅིན།
[^780K]: བཀླགས་པ། སྣར་ཐང་། པེ་ཅིན།
[^781K]: བཟུང་བར། སྣར་ཐང་། པེ་ཅིན།
[^782K]: ལ་ལས། སྣར་ཐང་། པེ་ཅིན།
[^783K]: ན། སྣར་ཐང་། པེ་ཅིན།
[^784K]: གྱུར་པར། སྣར་ཐང་། པེ་ཅིན།
[^785K]: བྱ། སྣར་ཐང་། པེ་ཅིན།
[^786K]: འདོད་པ། སྣར་ཐང་། པེ་ཅིན།
[^787K]: ཀླག་པར། སྣར་ཐང་། པེ་ཅིན།
[^788K]: ཀྱི། སྣར་ཐང་། པེ་ཅིན།
[^789K]: ནི། ཞེས་པར་མ་གཞན་ནང་མེད།
[^790K]: བསྐྱེད་པར། སྣར་ཐང་། པེ་ཅིན།
[^791K]: འོངས་པ། སྣར་ཐང་།
[^792K]: བཏང། སྣར་ཐང་། པེ་ཅིན།
[^793K]: བཏང་བར། སྣར་ཐང་། པེ་ཅིན།
[^794K]: ང། སྣར་ཐང་། པེ་ཅིན།
[^795K]: ཀྱི། སྣར་ཐང་། པེ་ཅིན།
[^796K]: དེ། སྣར་ཐང་། པེ་ཅིན།
[^797K]: གཏང་བ། སྣར་ཐང་། པེ་ཅིན།
[^798K]: གཏང་བ། སྣར་ཐང་། པེ་ཅིན།
[^799K]: གཏང་བ། སྣར་ཐང་། པེ་ཅིན།
[^800K]: གཏང་བ། སྣར་ཐང་། པེ་ཅིན།
[^801K]: གཏང་བ། སྣར་ཐང་། པེ་ཅིན།
[^802K]: བཏང། སྣར་ཐང་། པེ་ཅིན།
[^803K]: གདམ་ངག། སྣར་ཐང་། པེ་ཅིན།
[^804K]: ཆད་པ། སྣར་ཐང་། པེ་ཅིན།
[^805K]: འགྲེལ་པ། སྣར་ཐང་། པེ་ཅིན།
[^806K]: བཅོམ་ལྡན་འདས། སྣར་ཐང་། པེ་ཅིན།
[^807K]: བསླབས་ཏེ། སྣར་ཐང་། པེ་ཅིན།
[^808K]: གཏོད་པ། སྣར་ཐང་། པེ་ཅིན།
[^809K]: བསྟན་པའི། སྣར་ཐང་། པེ་ཅིན།
[^810K]: ཉན་ཁྱོད་ཀྱི། སྣར་ཐང་། པེ་ཅིན།
[^811K]: བརྗོད། སྣར་ཐང་། པེ་ཅིན།
[^812K]: ཇི་སྙེད་བསྒོམ། སྣར་ཐང་། པེ་ཅིན།
[^813K]: པ། སྣར་ཐང་། པེ་ཅིན།
[^814K]: ཅིག། སྣར་ཐང་། པེ་ཅིན།
[^815K]: འཛུམ། སྣར་ཐང་། པེ་ཅིན།
[^816K]: དྲོའི་ཅིག། སྣར་ཐང་། པེ་ཅིན།
[^817K]: གནོན་པར། སྣར་ཐང་། པེ་ཅིན།
[^818K]: འདི་ལྟ། སྣར་ཐང་། པེ་ཅིན།
[^819K]: བྱེད། སྣར་ཐང་། པེ་ཅིན།
[^820K]: འཛད་པ། སྣར་ཐང་།
[^821K]: མཛད་པ་མངོན་པར་འདུ། ཞེས་པར་མ་གཞན་ནང་མེད།
[^822K]: ཏེ། སྣར་ཐང་། པེ་ཅིན།
[^823K]: སྣང་བར་མ་གྱུར། སྣར་ཐང་། པེ་ཅིན།
[^824K]: བསྒྲུབས་པ། སྣར་ཐང་། པེ་ཅིན།
[^825K]: སོ་སོ། སྣར་ཐང་། པེ་ཅིན།
[^826K]: ནི། ཞེས་པར་མ་གཞན་ནང་མེད།
[^827K]: ཐམས་ཅད་ཡོངས་སུ་རྫོགས་པར་བྱ་བར་འདོད་པས་ཤེས་རབ་ཀྱི་ཕ་རོལ་ཏུ་ཕྱིན་པ། ཞེས་པར་མ་གཞན་ནང་མེད།
[^828K]: བསླབ་པར། སྣར་ཐང་། པེ་ཅིན།
[^829K]: ཕན་པ་དང་།_འཇིག་རྟེན་ཐམས་ཅད་ལ། ཞེས་པར་མ་གཞན་ནང་མེད།
[^830K]: ཀྱིས། པེ་ཅིན།
[^831K]: བཏེག་པ། སྣར་ཐང་།
[^832K]: མ། སྣར་ཐང་། པེ་ཅིན།
[^833K]: ནམ་མཁའི། སྣར་ཐང་། པེ་ཅིན།
[^834K]: ཚད། སྣར་ཐང་། པེ་ཅིན།
[^835K]: ལྟ། སྣར་ཐང་།
[^836K]: འབྱུང། སྣར་ཐང་། པེ་ཅིན།
[^837K]: མཚོ། སྣར་ཐང་། པེ་ཅིན།
[^838K]: ཟད། སྣར་ཐང་། པེ་ཅིན།
[^839K]: བཞི། ཞེས་པར་མ་གཞན་ནང་མེད།
[^840K]: དེ་དག། ཞེས་པར་མ་གཞན་ནང་མེད།
[^841K]: ལ། ཞེས་པར་མ་གཞན་ནང་མེད།
[^842K]: ནི། ཞེས་པར་མ་གཞན་ནང་མེད།
[^843K]: རིག་པ་དང། སྣར་ཐང་། པེ་ཅིན།
[^844K]: སྒྲུབ་པར། སྣར་ཐང་། པེ་ཅིན།
[^845K]: སྒྲུབ་པར། སྣར་ཐང་། པེ་ཅིན།
[^846K]: རྣམས། ཞེས་པར་མ་གཞན་ནང་མེད།
[^847K]: འདུ་ཤེས། སྣར་ཐང་། པེ་ཅིན།
[^848K]: ལྟ་བ། སྣར་ཐང་། པེ་ཅིན།
[^849K]: ཆེན་པོ། སྣར་ཐང་། པེ་ཅིན།
[^850K]: རྟེན་པ། སྣར་ཐང་། པེ་ཅིན།
[^851K]: ལྟ་བར། སྣར་ཐང་། པེ་ཅིན།
[^852K]: ལྟ། སྣར་ཐང་། པེ་ཅིན།
[^853K]: ལྟ་བས། སྣར་ཐང་། པེ་ཅིན།
[^854K]: རྟག་པར། སྣར་ཐང་། པེ་ཅིན།
[^855K]: ལ། ཞེས་པར་མ་གཞན་ནང་མེད།
[^856K]: ཆེན་པོ། སྣར་ཐང་། པེ་ཅིན།
[^857K]: ལྟ་བར། སྣར་ཐང་། པེ་ཅིན།
[^858K]: ཡང་པར་དག་པར། སྣར་ཐང་།
[^859K]: མི། སྣར་ཐང་། པེ་ཅིན།
[^860K]: དེ་དག་པར། སྣར་ཐང་། པེ་ཅིན།
[^861K]: རྗེས་སུ། སྣར་ཐང་། པེ་ཅིན།
[^862K]: གིས། སྣར་ཐང་། པེ་ཅིན།
[^863K]: གྱི། སྣར་ཐང་། པེ་ཅིན།
[^864K]: གྱིས། སྣར་ཐང་། པེ་ཅིན།
[^865K]: སྤྱོད་པས་རྣམ་པར། ཞེས་པར་མ་གཞན་ནང་མེད།
[^866K]: དེ་ལྟ་བས་ན། སྣར་ཐང་། པེ་ཅིན།
[^867K]: ཏེ། སྣར་ཐང་། པེ་ཅིན།
[^868K]: ནི་ཟད་པ། ཞེས་པར་མ་གཞན་ནང་མེད།
[^869K]: རབ་འབྱོར། ཞེས་པར་མ་གཞན་ནང་མེད།
[^870K]: ཆེན་པོ། སྣར་ཐང་། པེ་ཅིན།
[^871K]: དུ། ཞེས་པར་མ་གཞན་ནང་མེད།
[^872K]: སྒོམས་པ། སྣར་ཐང་། པེ་ཅིན།
[^873K]: ཆེན་པོ། སྣར་ཐང་། པེ་ཅིན།
[^874K]: ཐུན་མོངས། སྣར་ཐང་།
[^875K]: འཚང། སྣར་ཐང་། པེ་ཅིན།
[^876K]: ཐུན་མོངས། སྣར་ཐང་།
[^877K]: འཚང། སྣར་ཐང་། པེ་ཅིན།
[^878K]: བཏང་བར། སྣར་ཐང་། པེ་ཅིན།
[^879K]: བྱའོ་ཞེས་དེ། སྣར་ཐང་། པེ་ཅིན།
[^880K]: ཡོངས་སུ། ཞེས་པར་མ་གཞན་ནང་མེད།
[^881K]: ཐུན་མོངས། སྣར་ཐང་།
[^882K]: ཐུན་མོངས། སྣར་ཐང་།
[^883K]: དེ། ཞེས་པར་མ་གཞན་ནང་མེད།
[^884K]: ། ་དེ། སྣར་ཐང་། པེ་ཅིན།
[^885K]: སུ། སྣར་ཐང་། པེ་ཅིན།
[^886K]: གང། སྣར་ཐང་། པེ་ཅིན།
[^887K]: ལྷགས། སྣར་ཐང་། པེ་ཅིན།
[^888K]: བཏུབས། སྣར་ཐང་། པེ་ཅིན།
[^889K]: འཁྲུག་པ། སྣར་ཐང་། པེ་ཅིན།
[^890K]: བཏུབས། སྣར་ཐང་། པེ་ཅིན།
[^891K]: གིས། སྣར་ཐང་། པེ་ཅིན།
[^892K]: ཐུན་མོངས། སྣར་ཐང་།
[^893K]: དེ། ཞེས་པར་མ་གཞན་ནང་མེད།
[^894K]: བརྒལ། སྣར་ཐང་། པེ་ཅིན།
[^895K]: ཅི་ནས་ཀྱང། སྣར་ཐང་། པེ་ཅིན།
[^896K]: གིས། སྣར་ཐང་། པེ་ཅིན།
[^897K]: དེ། ཞེས་པར་མ་གཞན་ནང་མེད།
[^898K]: ཆོས་གང་ཡང། ཞེས་པར་མ་གཞན་ནང་མེད།
[^899K]: མཐོང་སྟེ། སྣར་ཐང་། པེ་ཅིན།
[^900K]: ཆོས། ཞེས་པར་མ་གཞན་ནང་མེད།
[^901K]: ལྟུང། སྣར་ཐང་། པེ་ཅིན།
[^902K]: ཆེན་པོ། སྣར་ཐང་། པེ་ཅིན།
[^903K]: གཏང་བར། སྣར་ཐང་། པེ་ཅིན།
[^904K]: བཏང་བར། སྣར་ཐང་། པེ་ཅིན།
[^905K]: བཞོན། སྣར་ཐང་།
[^906K]: གིས། སྣར་ཐང་། པེ་ཅིན།
[^907K]: འདི་ལྟ་ལྟར། སྣར་ཐང་། པེ་ཅིན།
[^908K]: །_དཔག་ཚད་བྱེ་བའམ།_། ཞེས་པར་མ་གཞན་ནང་མེད།
[^909K]: རྩོམ། སྣར་ཐང་། པེ་ཅིན།
[^910K]: བསྔོ། སྣར་ཐང་། པེ་ཅིན།
[^911K]: བསྔོ། སྣར་ཐང་། པེ་ཅིན།
[^912K]: བསྔོ། སྣར་ཐང་། པེ་ཅིན།
[^913K]: བསྔོ། སྣར་ཐང་། པེ་ཅིན།
[^914K]: ཀྱི། སྣར་ཐང་། པེ་ཅིན།
[^915K]: ཀྱང་རྣམ་པ་ཐམས་ཅད། སྣར་ཐང་། པེ་ཅིན།
[^916K]: དེ་ལྟར། ཞེས་པར་མ་གཞན་ནང་མེད།
[^917K]: ལ། སྣར་ཐང་། པེ་ཅིན།
[^918K]: བསྔོ། སྣར་ཐང་། པེ་ཅིན།
[^919K]: བསྔོ། སྣར་ཐང་། པེ་ཅིན།
[^920K]: བསྔོ། སྣར་ཐང་། པེ་ཅིན།
[^921K]: བསྔོ། སྣར་ཐང་། པེ་ཅིན།
[^922K]: ཡོངས་སུ། ཞེས་པར་མ་གཞན་ནང་མེད།
[^923K]: འདོད་པ། སྣར་ཐང་།
[^924K]: སྤོངས་པའི། སྣར་ཐང་།
[^925K]: གིས། སྣར་ཐང་། པེ་ཅིན།
[^926K]: ནི། ཞེས་པར་མ་གཞན་ནང་མེད།
[^927K]: འཁྲུག་པར། སྣར་ཐང་། པེ་ཅིན།
[^928K]: བཏུབས། སྣར་ཐང་། པེ་ཅིན།
[^929K]: བཏུབས་པའམ། སྣར་ཐང་། པེ་ཅིན།
[^930K]: ཏེ། སྣར་ཐང་། པེ་ཅིན།
[^931K]: བཏུབས། སྣར་ཐང་། པེ་ཅིན།
[^932K]: དོང་བ། སྣར་ཐང་། པེ་ཅིན།
[^933K]: ཐུན་མོངས། སྣར་ཐང་།
[^934K]: ནི། སྣར་ཐང་། པེ་ཅིན།
[^935K]: དབེན། སྣར་ཐང་། པེ་ཅིན།
[^936K]: དེ། སྣར་ཐང་། པེ་ཅིན།
[^937K]: ཀྱི། སྣར་ཐང་། པེ་ཅིན།
[^938K]: ལས། སྣར་ཐང་། པེ་ཅིན།
[^939K]: སྤྱོད་པ། སྣར་ཐང་། པེ་ཅིན།
[^940K]: སྡུག་བསྔལ། སྣར་ཐང་། པེ་ཅིན།
[^941K]: བྱེད་པར་ཤེས་པ། སྣར་ཐང་། པེ་ཅིན།
[^942K]: བྱེད་པ། སྣར་ཐང་། པེ་ཅིན།
[^943K]: བསྔོ། ཅོ་ནེ། སྣར་ཐང་། པེ་ཅིན།
[^944K]: མཐོང། སྣར་ཐང་། པེ་ཅིན།
[^945K]: རྣམས། སྣར་ཐང་། པེ་ཅིན།
[^946K]: དང། སྣར་ཐང་། པེ་ཅིན།
[^947K]: བསྔོ། སྣར་ཐང་། པེ་ཅིན།
[^948K]: བཅས། སྣར་ཐང་། པེ་ཅིན།
[^949K]: སྤྱོད་པ། སྣར་ཐང་། པེ་ཅིན།
[^950K]: མེད་པ། སྣར་ཐང་། པེ་ཅིན།
[^951K]: མྱོང་ལ། སྣར་ཐང་། པེ་ཅིན།
[^952K]: སྤྱོད་པས། སྣར་ཐང་། པེ་ཅིན།
[^953K]: བརྗོད། སྣར་ཐང་། པེ་ཅིན།
[^954K]: རབ་འབྱོར་དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ། ཞེས་པར་མ་གཞན་ནང་མེད།
[^955K]: བསྔོ། སྣར་ཐང་། པེ་ཅིན།
[^956K]: བསྔོ། སྣར་ཐང་། པེ་ཅིན།
[^957K]: བསྔོ། སྣར་ཐང་། པེ་ཅིན།
[^958K]: བསྔོ། སྣར་ཐང་། པེ་ཅིན།
[^959K]: ན། ཞེས་པར་མ་གཞན་ནང་མེད།
[^960K]: མིག་རྒྱུ། སྣར་ཐང་། པེ་ཅིན།
[^961K]: ། ་དེ། སྣར་ཐང་། པེ་ཅིན།
[^962K]: རྟོག་པས། སྣར་ཐང་། པེ་ཅིན།
[^963K]: བཏུབས། སྣར་ཐང་། པེ་ཅིན།
[^964K]: གཅོད། སྣར་ཐང་། པེ་ཅིན།
[^965K]: བཀྱལ་པ། སྣར་ཐང་། པེ་ཅིན།
[^966K]: དེ་ལྟ་བུ། སྣར་ཐང་།
[^967K]: ཡོངས་སུ། ཞེས་པར་མ་གཞན་ནང་མེད།
[^968K]: ཡོངས་སུ། ཞེས་པར་མ་གཞན་ནང་མེད།
[^969K]: ཡོངས་སུ། ཞེས་པར་མ་གཞན་ནང་མེད།
[^970K]: སྤྱོད་པ། སྣར་ཐང་། པེ་ཅིན།
[^971K]: སྤྱོད་པ། སྣར་ཐང་། པེ་ཅིན།
[^972K]: དྲན། སྣར་ཐང་། པེ་ཅིན།
[^973K]: སྤྱོད་པ། སྣར་ཐང་། པེ་ཅིན།
[^974K]: སྙོམས་པ། སྣར་ཐང་། པེ་ཅིན།
[^975K]: ཡང། ཞེས་པར་མ་གཞན་ནང་མེད།
[^976K]: དྲ་བ། སྣར་ཐང་། པེ་ཅིན།
[^977K]: ཐལ་བ། སྣར་ཐང་། པེ་ཅིན།
[^978K]: བྱ། སྣར་ཐང་། པེ་ཅིན།
[^979K]: མེར། སྣར་ཐང་། པེ་ཅིན།
[^980K]: བསྒྱུར། སྣར་ཐང་། པེ་ཅིན།
[^981K]: ལ་སེམས། ཞེས་པར་མ་གཞན་ནང་མེད།
[^982K]: འདོད། སྣར་ཐང་།
[^983K]: མཐའ། སྣར་ཐང་། པེ་ཅིན།
[^984K]: རུས་ནི་འདི་ཞེས་བྱ། ཞེས་པར་མ་གཞན་ནང་མེད།
[^985K]: དེ་ནས། སྣར་ཐང་། པེ་ཅིན།
[^986K]: སྔོན་གྱི། སྣར་ཐང་། པེ་ཅིན།
[^987K]: བསམ་གཏན་གྱི། སྣར་ཐང་། པེ་ཅིན།
[^988K]: སངས་རྒྱས། སྣར་ཐང་། པེ་ཅིན།
[^989K]: བསྔོ་བའི། སྣར་ཐང་། པེ་ཅིན།
[^990K]: གསུམ་པ། སྣར་ཐང་། པེ་ཅིན།
[^991K]: ཡང་དག་པར། ཞེས་པར་མ་གཞན་ནང་མེད།
[^992K]: ཏེ། སྣར་ཐང་། པེ་ཅིན།
[^993K]: དམིགས་བ། སྣར་ཐང་། པེ་ཅིན།
[^994K]: མི། སྣར་ཐང་། པེ་ཅིན།
[^995K]: འདི། ཞེས་པར་མ་གཞན་ནང་མེད།
[^996K]: རུང་བའི། སྣར་ཐང་། པེ་ཅིན།
[^997K]: སྟོང། སྣར་ཐང་། པེ་ཅིན།
[^998K]: ཚེ། སྣར་ཐང་། པེ་ཅིན།
[^999K]: ས་དང། སྣར་ཐང་། པེ་ཅིན།
[^1000K]: འདི། སྣར་ཐང་། པེ་ཅིན།
[^1001K]: ཡང། སྣར་ཐང་། པེ་ཅིན།
[^1002K]: ཁྱལ་པ། སྣར་ཐང་། པེ་ཅིན།
[^1003K]: ལོགས་པར། སྣར་ཐང་།
[^1004K]: ཡིན་ཏེ། སྣར་ཐང་། པེ་ཅིན།
[^1005K]: དུ། ཞེས་པར་མ་གཞན་ནང་མེད།
[^1006K]: འཆིང་བའམ། སྣར་ཐང་། པེ་ཅིན།
[^1007K]: བཅད་པའམ། སྣར་ཐང་། པེ་ཅིན།
[^1008K]: བཏུབ་པའམ། སྣར་ཐང་། པེ་ཅིན།
[^1009K]: རྡེག་པ་མེད་བསྙམ་པས། སྣར་ཐང་། རྡེག་པ་མེད་པ་སྙམ་པས། པེ་ཅིན།
[^1010K]: སྤྱོད་དེ་བཀྱལ། སྣར་ཐང་། པེ་ཅིན།
[^1011K]: བཅད་ཅིང་བཏུབས། སྣར་ཐང་། པེ་ཅིན།
[^1012K]: བཀྱ་པའམ། སྣར་ཐང་། པེ་ཅིན།
[^1013K]: བསྐྱེལ་བའམ་བཅད་པ་པའམ། སྣར་ཐང་། པེ་ཅིན།
[^1014K]: བཏུབ་པའམ། སྣར་ཐང་། པེ་ཅིན།
[^1015K]: དག། སྣར་ཐང་། པེ་ཅིན།
[^1016K]: ཡོངས་སུ། ཞེས་པར་མ་གཞན་ནང་མེད།
[^1017K]: དུ། ཞེས་པར་མ་གཞན་ནང་མེད།
[^1018K]: གྱི། སྣར་ཐང་། པེ་ཅིན།
[^1019K]: རྣམ་པ། སྣར་ཐང་། པེ་ཅིན།
[^1020K]: ཐམས་ཅད་པར་ཤེས་པ། སྣར་ཐང་། པེ་ཅིན།
[^1021K]: ལ། སྣར་ཐང་། པེ་ཅིན།
[^1022K]: དབེན། སྣར་ཐང་། པེ་ཅིན།
[^1023K]: སྤྱོད་པ། སྣར་ཐང་། པེ་ཅིན།
[^1024K]: ཅིག། སྣར་ཐང་། པེ་ཅིན།
[^1025K]: ། །་དེ། སྣར་ཐང་། པེ་ཅིན།
[^1026K]: སྤྱོད་པ། སྣར་ཐང་། པེ་ཅིན།
[^1027K]: དྲན་པས། སྣར་ཐང་། པེ་ཅིན།
[^1028K]: ཡས། སྣར་ཐང་། པེ་ཅིན།
[^1029K]: ལ། སྣར་ཐང་། པེ་ཅིན།
[^1030K]: འཁྲུག་པ། སྣར་ཐང་། པེ་ཅིན།
[^1031K]: འཁྲུག་པ། སྣར་ཐང་། པེ་ཅིན།
[^1032K]: ལེན་པ། སྣར་ཐང་། པེ་ཅིན།
[^1033K]: བསྔོ། སྣར་ཐང་། པེ་ཅིན།
[^1034K]: བསྔོ། སྣར་ཐང་། པེ་ཅིན།
[^1035K]: བསྔོ། སྣར་ཐང་། པེ་ཅིན།
[^1036K]: དེ་ལྟར། སྣར་ཐང་། པེ་ཅིན།
[^1037K]: འདུ་ཤེས་མེད། ཞེས་པར་མ་གཞན་ནང་མེད།
[^1038K]: ལས། སྣར་ཐང་། པེ་ཅིན།
[^1039K]: ལ། ཞེས་པར་མ་གཞན་ནང་མེད།
[^1040K]: དབེན། སྣར་ཐང་། པེ་ཅིན།
[^1041K]: སྤྱོད་པ། སྣར་ཐང་། པེ་ཅིན།
[^1042K]: ལ། ཞེས་པར་མ་གཞན་ནང་མེད།
[^1043K]: ལ། ཞེས་པར་མ་གཞན་ནང་མེད།
[^1044K]: ལ། ཞེས་པར་མ་གཞན་ནང་མེད།
[^1045K]: ལ། ཞེས་པར་མ་གཞན་ནང་མེད།
[^1046K]: ལ། ཞེས་པར་མ་གཞན་ནང་མེད།
[^1047K]: གྱི། སྣར་ཐང་། པེ་ཅིན།
[^1048K]: ཀྱི། སྣར་ཐང་། པེ་ཅིན།
[^1049K]: བསྔོ། སྣར་ཐང་། པེ་ཅིན།
[^1050K]: བསྔོ། སྣར་ཐང་། པེ་ཅིན།
[^1051K]: བསྔོ། སྣར་ཐང་། པེ་ཅིན།
[^1052K]: སྒོམ་པའི། སྣར་ཐང་། པེ་ཅིན།
[^1053K]: ནས། སྣར་ཐང་། པེ་ཅིན།
[^1054K]: འཇིགས་པ། སྣར་ཐང་།
[^1055K]: དང་པོ། ཞེས་པར་མ་གཞན་ནང་མེད།
[^1056K]: ཤེས་ན། སྣར་ཐང་། པེ་ཅིན།
[^1057K]: རྣམ་པར་ཐར་པ་དང་།_མཐར་གྱིས་གནས་པའི་སྙོམས་པར་འཇུག་པ་དང། ཞེས་པར་མ་གཞན་ནང་མེད།
[^1058K]: བཅུ། སྣར་ཐང་། པེ་ཅིན།
[^1059K]: འདི། སྣར་ཐང་། པེ་ཅིན།
[^1060K]: བྱེད། སྣར་ཐང་། པེ་ཅིན།
[^1061K]: ཆོས། ཞེས་པར་མ་གཞན་ནང་མེད།
[^1062K]: དུ། ཞེས་པར་མ་གཞན་ནང་མེད།
[^1063K]: མཁས་པ། སྣར་ཐང་། པེ་ཅིན།
[^1064K]: ཡང། སྣར་ཐང་། པེ་ཅིན།
[^1065K]: སེམས་དཔའ། སྣར་ཐང་། པེ་ཅིན།
[^1066K]: སྒོམ་པ། སྣར་ཐང་། པེ་ཅིན།
[^1067K]: དེ་ལྟར། སྣར་ཐང་། པེ་ཅིན།
[^1068K]: སྒོམས་པ། སྣར་ཐང་། པེ་ཅིན།
[^1069K]: གྱིས། སྣར་ཐང་། པེ་ཅིན།
[^1070K]: སྒོམ་པ། སྣར་ཐང་། པེ་ཅིན།
[^1071K]: སྒོམ་པ། སྣར་ཐང་། པེ་ཅིན།
[^1072K]: ལ། ཞེས་པར་མ་གཞན་ནང་མེད།
[^1073K]: ལ། ཞེས་པར་མ་གཞན་ནང་མེད།
[^1074K]: ལ། ཞེས་པར་མ་གཞན་ནང་མེད།
[^1075K]: བསམ། སྣར་ཐང་། པེ་ཅིན།
[^1076K]: མེད་པ། སྣར་ཐང་། པེ་ཅིན།
[^1077K]: གིས། སྣར་ཐང་། པེ་ཅིན།
[^1078K]: ཀྱིས། སྣར་ཐང་། པེ་ཅིན།
[^1079K]: མང་པོས། སྣར་ཐང་། པེ་ཅིན།
[^1080K]: རིགས་པར། ཅོ་ནེ།
[^1081K]: གིས། སྣར་ཐང་། པེ་ཅིན།
[^1082K]: འདུ་བ། སྣར་ཐང་། པེ་ཅིན།
[^1083K]: དང། སྣར་ཐང་། པེ་ཅིན།
[^1084K]: སྟོང་པ་ཉིད་དང། ཞེས་པར་མ་གཞན་ནང་མེད།
[^1085K]: བྱ་བ། སྣར་ཐང་། པེ་ཅིན།
[^1086K]: བཅོ་རྣམས། སྣར་ཐང་། པེ་ཅིན།
[^1087K]: ཀྱིས། སྣར་ཐང་།
[^1088K]: ལན་ཅིག། ཞེས་པར་མ་གཞན་ནང་མེད།
[^1089K]: དེ། ཞེས་པར་མ་གཞན་ནང་མེད།
[^1090K]: ཕྱིན་ལ་སྤྱོད་པ་དེ་ལ། པེ་ཅིན། ཕྱིན་ལས་སྤྱོད་པ་དེ་ལ། སྣར་ཐང་།
[^1091K]: སྒྲུབ་པ། སྣར་ཐང་། པེ་ཅིན།
[^1092K]: སྒོམ་པའི། སྣར་ཐང་། པེ་ཅིན།
[^1093K]: སྒོམ་པར། སྣར་ཐང་། པེ་ཅིན།
[^1094K]: རག་པ། སྣར་ཐང་།
[^1095K]: སྤྱད་པར། སྣར་ཐང་། པེ་ཅིན།
[^1096K]: ལུས་པ། སྣར་ཐང་། པེ་ཅིན།
[^1097K]: སྤྱད་པར། སྣར་ཐང་། པེ་ཅིན།
[^1098K]: བསྒྲུབས་པས། སྣར་ཐང་། པེ་ཅིན།
[^1099K]: བསྒྲུབས་པར། སྣར་ཐང་།
[^1100K]: སྒོམ་པའི། སྣར་ཐང་། པེ་ཅིན།
[^1101K]: རྟོག་རྟོགས། སྣར་ཐང་།
[^1102K]: ཆེན་པོས། སྣར་ཐང་། པེ་ཅིན།
[^1103K]: ལ། ཞེས་པར་མ་གཞན་ནང་མེད།
[^1104K]: གཅིག། སྣར་ཐང་། པེ་ཅིན།
[^1105K]: འབྱེད་པས། སྣར་ཐང་། པེ་ཅིན།
[^1106K]: ལ། སྣར་ཐང་། པེ་ཅིན།
[^1107K]: བྱ། སྣར་ཐང་། པེ་ཅིན།
[^1108K]: བྱེད་པའི། སྣར་ཐང་། པེ་ཅིན།
[^1109K]: སྤྱོད་པར། ཅོ་ནེ།
[^1110K]: སྒྲུབས་པ། སྣར་ཐང་། བསྒྲུབས་པ། པེ་ཅིན།
[^1111K]: བསྒོམས་པས། སྣར་ཐང་། པེ་ཅིན།
[^1112K]: ཐོབ་པའམ། སྣར་ཐང་། པེ་ཅིན།
[^1113K]: སྒོམ་པའི། སྣར་ཐང་། པེ་ཅིན།
[^1114K]: སྒོམ་པ། སྣར་ཐང་། པེ་ཅིན།
[^1115K]: ཐོབ་པའམ། སྣར་ཐང་། པེ་ཅིན།
[^1116K]: འཐོབ། སྣར་ཐང་། པེ་ཅིན།
[^1117K]: བཟུང་བའི། སྣར་ཐང་། པེ་ཅིན།
[^1118K]: ཇི་ལྟ་ལྟར། སྣར་ཐང་། པེ་ཅིན།
[^1119K]: ནམ། ཞེས་པར་མ་གཞན་ནང་མེད།
[^1120K]: ཀྱི་ཆོས་སམ། སྣར་ཐང་། པེ་ཅིན།
[^1121K]: གྱུར། སྣར་ཐང་། པེ་ཅིན།
[^1122K]: གྱུར། སྣར་ཐང་། པེ་ཅིན།
[^1123K]: གྱུར། སྣར་ཐང་། པེ་ཅིན།
[^1124K]: གྱུར། སྣར་ཐང་། པེ་ཅིན།
[^1125K]: གྱུར། སྣར་ཐང་། པེ་ཅིན།
[^1126K]: གྱུར། སྣར་ཐང་། པེ་ཅིན།
[^1127K]: གྱུར། སྣར་ཐང་། པེ་ཅིན།
[^1128K]: གྱུར། སྣར་ཐང་། པེ་ཅིན།
[^1129K]: གྱུར། སྣར་ཐང་། པེ་ཅིན།
[^1130K]: འམ། སྣར་ཐང་། པེ་ཅིན།
[^1131K]: ཡང། སྣར་ཐང་། པེ་ཅིན།
[^1132K]: རྣམ་པ། སྣར་ཐང་། པེ་ཅིན།
[^1133K]: ལ། ཞེས་པར་མ་གཞན་ནང་མེད།
[^1134K]: བགྱིའམ། སྣར་ཐང་། པེ་ཅིན།
[^1135K]: བརྟགས་པའི། སྣར་ཐང་། པེ་ཅིན།
[^1136K]: སྣན་པ། སྣར་ཐང་། པེ་ཅིན།
[^1137K]: བར་ལ། སྣར་ཐང་། པེ་ཅིན།
[^1138K]: མེད་པར། སྣར་ཐང་། པེ་ཅིན།
[^1139K]: འདུ་ཤེས་པ། སྣར་ཐང་། པེ་ཅིན།
[^1140K]: སྒོམ་པའམ། པེ་ཅིན། སྒོམས་པའམ། སྣར་ཐང་།
[^1141K]: སྒོམ་པ། སྣར་ཐང་། པེ་ཅིན།
[^1142K]: མངོན་པར། ཞེས་པར་མ་གཞན་ནང་མེད།
[^1143K]: ཀྱི། སྣར་ཐང་། པེ་ཅིན།
[^1144K]: ཀྱི། སྣར་ཐང་། པེ་ཅིན།
[^1145K]: ལྟའོ། སྣར་ཐང་། པེ་ཅིན།
[^1146K]: ལྟའོ། སྣར་ཐང་། པེ་ཅིན།
[^1147K]: ཀྱིས། སྣར་ཐང་།
[^1148K]: ན། ཞེས་པར་མ་གཞན་ནང་མེད།
[^1149K]: སྤྱོད་པའོ། སྣར་ཐང་། པེ་ཅིན།
[^1150K]: མཆིས་པས། སྣར་ཐང་། པེ་ཅིན།
[^1151K]: ཆེན་པོའི། སྣར་ཐང་། པེ་ཅིན།
[^1152K]: སྤྱད་པར། སྣར་ཐང་། པེ་ཅིན།
[^1153K]: བཏང་བར། སྣར་ཐང་། པེ་ཅིན།
[^1154K]: བསྲུང་བའི། སྣར་ཐང་། པེ་ཅིན།
[^1155K]: བསྒྲུབ་པའི། ཅོ་ནེ། སྣར་ཐང་།
[^1156K]: བརྩོམ་པའི། སྣར་ཐང་། པེ་ཅིན།
[^1157K]: བསྒོམ་པའི། སྣར་ཐང་། པེ་ཅིན།
[^1158K]: བསྒོམ་པའི། སྣར་ཐང་། པེ་ཅིན།
[^1159K]: བསྒོམ་པའི། སྣར་ཐང་། པེ་ཅིན།
[^1160K]: སངས་རྒྱས། སྣར་ཐང་། པེ་ཅིན།
[^1161K]: ཇི་སྲིད། སྣར་ཐང་། པེ་ཅིན།
[^1162K]: ནི། སྣར་ཐང་།
[^1163K]: མིང། སྣར་ཐང་།
[^1164K]: དེ་ལྟར་ནི། སྣར་ཐང་།
[^1165K]: ཆེན་པོ། སྣར་ཐང་། པེ་ཅིན།
[^1166K]: སྤྱོད་པར། ཅོ་ནེ།
[^1167K]: ཡང། ཞེས་པར་མ་གཞན་ནང་མེད།
[^1168K]: མཆིས་པ་ལགས། སྣར་ཐང་། པེ་ཅིན།
[^1169K]: ཆེན་དཔའི། སྣར་ཐང་། པེ་ཅིན།
[^1170K]: བགྱིད་པར། སྣར་ཐང་། པེ་ཅིན།
[^1171K]: འཁོར་ལོ། ཅོ་ནེ། སྣར་ཐང་། པེ་ཅིན།
[^1172K]: གིས། སྣར་ཐང་།
[^1173K]: འདུས་མ་བྱས་པའོ། སྣར་ཐང་། པེ་ཅིན།
[^1174K]: བསམས་པའི། སྣར་ཐང་། པེ་ཅིན།
[^1175K]: སོ་སོ། སྣར་ཐང་། པེ་ཅིན།
[^1176K]: ཀྱི། སྣར་ཐང་། པེ་ཅིན།
[^1177K]: ཤེས་པས། སྣར་ཐང་།
[^1178K]: ལྟར། སྣར་ཐང་། པེ་ཅིན།
[^1179K]: གང། ཞེས་པར་མ་གཞན་ནང་མེད།
[^1180K]: ཏུ། ཞེས་པར་མ་གཞན་ནང་མེད།
[^1181K]: བཅོམ་ལྡན་འདས། ཞེས་པར་མ་གཞན་ནང་མེད།
[^1182K]: བསྒོམ་པ། སྣར་ཐང་། པེ་ཅིན།
[^1183K]: ལུང། སྣར་ཐང་། པེ་ཅིན།
[^1184K]: ཞིང། སྣར་ཐང་། པེ་ཅིན།
[^1185K]: བརྟུལ་བ། སྣར་ཐང་། པེ་ཅིན།
[^1186K]: ལས། སྣར་ཐང་། པེ་ཅིན།
[^1187K]: ཅི་ལགས། ཞེས་པར་མ་གཞན་ནང་མེད།
[^1188K]: གསོལ་པ། ཞེས་པར་མ་གཞན་ནང་མེད།
[^1189K]: ཕྱི། སྣར་ཐང་། པེ་ཅིན།
[^1190K]: མྱ་ངན་ལས་འདས་པའི། སྣར་ཐང་། པེ་ཅིན།
[^1191K]: ལགས། སྣར་ཐང་། པེ་ཅིན།
[^1192K]: ཆོས། སྣར་ཐང་། པེ་ཅིན།
[^1193K]: ཕུལ། སྣར་ཐང་།
[^1194K]: མོ། ཞེས་པར་མ་གཞན་ནང་མེད།
[^1195K]: གི། སྣར་ཐང་། པེ་ཅིན།
[^1196K]: གིས། སྣར་ཐང་། པེ་ཅིན།
[^1197K]: དེ་ལྟར། ཞེས་པར་མ་གཞན་ནང་མེད།
[^1198K]: ཐམས་ཅད། སྣར་ཐང་། པེ་ཅིན།
[^1199K]: དཀྲུག་པ། སྣར་ཐང་།
[^1200K]: སྟོང་པ། སྣར་ཐང་།
[^1201K]: དེས། སྣར་ཐང་། པེ་ཅིན།
[^1202K]: རྣམ་པར་པར། སྣར་ཐང་། པེ་ཅིན།
[^1203K]: རྣམ་པ། སྣར་ཐང་། པེ་ཅིན།
[^1204K]: དཀྲུགས་པ། སྣར་ཐང་། པེ་ཅིན།
[^1205K]: ཏེ། སྣར་ཐང་། པེ་ཅིན།
[^1206K]: ལ། སྣར་ཐང་། པེ་ཅིན།
[^1207K]: བྱེ་བ། སྣར་ཐང་། པེ་ཅིན།
[^1208K]: བྱེ་བ། སྣར་ཐང་། པེ་ཅིན།
[^1209K]: ལ། ཞེས་པར་མ་གཞན་ནང་མེད།
[^1210K]: གིས། སྣར་ཐང་། པེ་ཅིན།
[^1211K]: སྤྱོད་པ། ཅོ་ནེ།
[^1212K]: སྲུང་བསྲུངས། སྣར་ཐང་། པེ་ཅིན།
[^1213K]: བསྒོམ་པ། སྣར་ཐང་། པེ་ཅིན།
[^1214K]: གང། སྣར་ཐང་། པེ་ཅིན།
[^1215K]: གྱིས། སྣར་ཐང་། པེ་ཅིན།
[^1216K]: གསུང་བ། སྣར་ཐང་། པེ་ཅིན།
[^1217K]: རྣམ་པར། སྣར་ཐང་། པེ་ཅིན།
[^1218K]: གསུང་བ། སྣར་ཐང་། པེ་ཅིན།
[^1219K]: རབ་འབྱོར་པར། སྣར་ཐང་། པེ་ཅིན།
[^1220K]: གང་དག་པ། སྣར་ཐང་།
[^1221K]: ཞེས་བྱའོ། ཞེས་པར་མ་གཞན་ནང་མེད།
[^1222K]: བྱ། སྣར་ཐང་། པེ་ཅིན།
[^1223K]: ཡང། ཞེས་པར་མ་གཞན་ནང་མེད།
[^1224K]: སེམས་དཔའ། སྣར་ཐང་། པེ་ཅིན།
[^1225K]: ཞེས་བྱའོ། ཞེས་པར་མ་གཞན་ནང་མེད།
[^1226K]: ཤེས་པ། སྣར་ཐང་། པེ་ཅིན།
[^1227K]: ལགས་པ་ལ། སྣར་ཐང་། པེ་ཅིན།
[^1228K]: ལགས། སྣར་ཐང་། པེ་ཅིན།
[^1229K]: ལ། ཞེས་པར་མ་གཞན་ནང་མེད།
[^1230K]: མ། སྣར་ཐང་། པེ་ཅིན།
[^1231K]: གྲོལ་བ། སྣར་ཐང་། པེ་ཅིན།
[^1232K]: སྤངས་པ། སྣར་ཐང་། པེ་ཅིན།
[^1233K]: ཀྱིས། སྣར་ཐང་། པེ་ཅིན།
[^1234K]: སྤངས་པ། སྣར་ཐང་། པེ་ཅིན།
[^1235K]: ཀྱིས། སྣར་ཐང་།
[^1236K]: དུ་ཐམས་ཅད། སྣར་ཐང་། པེ་ཅིན།
[^1237K]: ཀྱིས་རབ་ཏུ། སྣར་ཐང་། པེ་ཅིན།
[^1238K]: ཞུགས་པ་པའོ། སྣར་ཐང་། པེ་ཅིན།
[^1239K]: གྱིས། སྣར་ཐང་། པེ་ཅིན།
[^1240K]: མཐར། སྣར་ཐང་། པེ་ཅིན།
[^1241K]: མངོན། སྣར་ཐང་། པེ་ཅིན།
[^1242K]: རྣམ་པ། སྣར་ཐང་། པེ་ཅིན།
[^1243K]: མངོན། སྣར་ཐང་། པེ་ཅིན།
[^1244K]: སྔོན་གྱི་མཐའ་འམ། ཕྱི་མའི་མཐའ་དམིགས་སུ་མེད་དོ། །རབ་འབྱོར་དེ་ལྟར་ཆོས་ཐམས་ཅད་རང་གི་མཚན་ཉིད་ཀྱིས་སྟོང་པས་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱད་པར་བྱ་སྟེ། རང་གི་མཚན་ཉིད་ཀྱིས་སྟོང་པའི་ཆོས་ཐམས་ཅད་ལ། སྣར་ཐང་། པེ་ཅིན།
[^1245K]: གྱུར། སྣར་ཐང་། པེ་ཅིན།
[^1246K]: ཕྱིན། སྣར་ཐང་། པེ་ཅིན།
[^1247K]: དུ། ཞེས་པར་མ་གཞན་ནང་མེད།
[^1248K]: ཞེས་བྱའོ། ཞེས་པར་མ་གཞན་ནང་མེད།
[^1249K]: སྐྱེ་བ། སྣར་ཐང་། པེ་ཅིན།
[^1250K]: རིགས། སྣར་ཐང་། པེ་ཅིན།
[^1251K]: གཞན། ཞེས་པར་མ་གཞན་ནང་མེད།
[^1252K]: ཆེན་པོའི། སྣར་ཐང་། པེ་ཅིན།
[^1253K]: བཅས་པར། སྣར་ཐང་། པེ་ཅིན།
[^1254K]: དེ། ཞེས་པར་མ་གཞན་ནང་མེད།
[^1255K]: མི་རྟོག་པའི། སྣར་ཐང་།
[^1256K]: ཐམས་ཅད། ཞེས་པར་མ་གཞན་ནང་མེད།
[^1257K]: ནི། ཞེས་པར་མ་གཞན་ནང་མེད།
[^1258K]: དག། སྣར་ཐང་། པེ་ཅིན།
[^1259K]: དུ་མི་བྱེད་ཅེས། སྣར་ཐང་། པེ་ཅིན།
[^1260K]: གིས་དོན་ཅེས། སྣར་ཐང་།
[^1261K]: ནི་པ་སྟེ། སྣར་ཐང་། པེ་ཅིན།
[^1262K]: ནི། ཞེས་པར་མ་གཞན་ནང་མེད།
[^1263K]: ཡང། ཞེས་པར་མ་གཞན་ནང་མེད།
[^1264K]: ཀྱིས། སྣར་ཐང་། པེ་ཅིན།
[^1265K]: ཀྱིས། སྣར་ཐང་། པེ་ཅིན།
[^1266K]: ཀྱིས། སྣར་ཐང་། པེ་ཅིན།
[^1267K]: བགྱི་བ་དང། སྣར་ཐང་། པེ་ཅིན།
[^1268K]: དུ། ཞེས་པར་མ་གཞན་ནང་མེད།
[^1269K]: ཉིད། ཞེས་པར་མ་གཞན་ནང་མེད།
[^1270K]: ནི། ཞེས་པར་མ་གཞན་ནང་མེད།
[^1271K]: བསྐྱེད། སྣར་ཐང་། པེ་ཅིན།
[^1272K]: འགྱུར། སྣར་ཐང་། པེ་ཅིན།
[^1273K]: འགྱུར། སྣར་ཐང་། པེ་ཅིན།
[^1274K]: འགྱུར་བ་དང་གཅིག་སྟེ། སྣར་ཐང་། པེ་ཅིན།
[^1275K]: རིམས་ཀྱིས། སྣར་ཐང་། པེ་ཅིན།
[^1276K]: གང། ཞེས་པར་མ་གཞན་ནང་མེད།
[^1277K]: འཇིག་བརྟེན། སྣར་ཐང་།
[^1278K]: རྒྱུན། སྣར་ཐང་། པེ་ཅིན།
[^1279K]: འདོད་པའི་ཁམས་ཐམས་ཅད་རྒྱུན་ཆད་པར་འགྱུར་རོ།_། ཞེས་པར་མ་གཞན་ནང་མེད།
[^1280K]: བྱའོ། སྣར་ཐང་། པེ་ཅིན།
[^1281K]: ཀྱང། ཞེས་པར་མ་གཞན་ནང་མེད།
[^1282K]: དེ། ཞེས་པར་མ་གཞན་ནང་མེད།
[^1283K]: དེ་ཉིད། སྣར་ཐང་། པེ་ཅིན།
[^1284K]: མཁས་པར། སྣར་ཐང་། པེ་ཅིན།
[^1285K]: ཉིད། ཞེས་པར་མ་གཞན་ནང་མེད།
[^1286K]: ཡོངས་སུ། ཞེས་པར་མ་གཞན་ནང་མེད།
[^1287K]: བྱས་པའི། སྣར་ཐང་། པེ་ཅིན།
[^1288K]: བྱ་བར། སྣར་ཐང་། པེ་ཅིན།
[^1289K]: སྒོམ་པའི། སྣར་ཐང་། པེ་ཅིན།
[^1290K]: གྱུར། སྣར་ཐང་། པེ་ཅིན།
[^1291K]: འགྱུར། སྣར་ཐང་། པེ་ཅིན།
[^1292K]: གིས། སྣར་ཐང་།
[^1293K]: གཤེགས་པར། སྣར་ཐང་།
[^1294K]: གྱུར་པའི། སྣར་ཐང་། པེ་ཅིན།
[^1295K]: ཐེག་པ། སྣར་ཐང་། པེ་ཅིན།
[^1296K]: མི། ཞེས་པར་མ་གཞན་ནང་མེད།
[^1297K]: བར་གྱི། སྣར་ཐང་། པེ་ཅིན།
[^1298K]: ལས་བྱུང་བ། ཅོ་ནེ། སྣར་ཐང་། པེ་ཅིན།
[^1299K]: གྱི། ཞེས་པར་མ་གཞན་ནང་མེད།
[^1300K]: མ། ཞེས་པར་མ་གཞན་ནང་མེད།
[^1301K]: སྐྱེད་པའི། སྣར་ཐང་།
[^1302K]: ཕྲག། ཞེས་པར་མ་གཞན་ནང་མེད།
[^1303K]: འགྱུར་བ། སྣར་ཐང་། པེ་ཅིན།
[^1304K]: དེ་དག། ཞེས་པར་མ་གཞན་ནང་མེད།
[^1305K]: གྱུར་པ། སྣར་ཐང་། པེ་ཅིན།
[^1306K]: བཟོད་དོ། སྣར་ཐང་། པེ་ཅིན།
[^1307K]: བཟོད་དོ། སྣར་ཐང་། པེ་ཅིན།
[^1308K]: བསྒྱུར་བ། སྣར་ཐང་། པེ་ཅིན།
[^1309K]: ཡང། ཞེས་པར་མ་གཞན་ནང་མེད།
[^1310K]: ནི། ཞེས་པར་མ་གཞན་ནང་མེད།
[^1311K]: བསྒྱུར་བ། སྣར་ཐང་། པེ་ཅིན།
[^1312K]: བསྒྱུར་བའོ། སྣར་ཐང་། པེ་ཅིན།
[^1313K]: ཡང། ཞེས་པར་མ་གཞན་ནང་མེད།
[^1314K]: བྱུང་བ་ལས། སྣར་ཐང་། པེ་ཅིན།
[^1315K]: རྣམས། ཞེས་པར་མ་གཞན་ནང་མེད།
[^1316K]: དག། སྣར་ཐང་།
[^1317K]: རྣམས། ཞེས་པར་མ་གཞན་ནང་མེད།
[^1318K]: རྣམས། ཞེས་པར་མ་གཞན་ནང་མེད།
[^1319K]: བརྒྱད་དང་། མཐར་གྱིས་གནས། པེ་ཅིན།
[^1320K]: རྣམས། ཞེས་པར་མ་གཞན་ནང་མེད།
[^1321K]: རྣམས། ཞེས་པར་མ་གཞན་ནང་མེད།
[^1322K]: བཅུ། ཞེས་པར་མ་གཞན་ནང་མེད།
[^1323K]: ཀྱི། པེ་ཅིན།
[^1324K]: ཀྱང། ཞེས་པར་མ་གཞན་ནང་མེད།
[^1325K]: རྟོགས་པ། སྣར་ཐང་། པེ་ཅིན།
[^1326K]: སྨོས། སྣར་ཐང་། པེ་ཅིན།
[^1327K]: ཡང། ཞེས་པར་མ་གཞན་ནང་མེད།
[^1328K]: བསྲུང། སྣར་ཐང་། པེ་ཅིན།
[^1329K]: བསྒོམ། སྣར་ཐང་། པེ་ཅིན།
[^1330K]: མེད་པར། སྣར་ཐང་། པེ་ཅིན།
[^1331K]: དུ། སྣར་ཐང་། པེ་ཅིན།
[^1332K]: ནི། ཞེས་པར་མ་གཞན་ནང་མེད།
[^1333K]: ལྟ། སྣར་ཐང་།
[^1334K]: དོ། སྣར་ཐང་། པེ་ཅིན།
[^1335K]: ཞེ་ཞེས། སྣར་ཐང་། པེ་ཅིན།
[^1336K]: དེ། སྣར་ཐང་། པེ་ཅིན།
[^1337K]: སྤྱོད་དོ། སྣར་ཐང་། པེ་ཅིན།
[^1338K]: སྤྱོད་དོ། སྣར་ཐང་། པེ་ཅིན།
[^1339K]: ཚིག། སྣར་ཐང་། པེ་ཅིན།
[^1340K]: དེས། སྣར་ཐང་། པེ་ཅིན།
[^1341K]: ནི། ཞེས་པར་མ་གཞན་ནང་མེད།
[^1342K]: དེ། ཞེས་པར་མ་གཞན་ནང་མེད།
[^1343K]: སྤྱོད། སྣར་ཐང་། པེ་ཅིན།
[^1344K]: སྤྱོད་པ་དེ་དག། ཞེས་པར་མ་གཞན་ནང་མེད།
[^1345K]: ལྟུང་བར། སྣར་ཐང་། པེ་ཅིན།
[^1346K]: འཕྲོགས་པར། སྣར་ཐང་། པེ་ཅིན།
[^1347K]: འཕྲོགས་པར། སྣར་ཐང་། པེ་ཅིན།
[^1348K]: སྟོང་པ་ཉིད། ཞེས་པར་མ་གཞན་ནང་མེད།
[^1349K]: ཐམས་ཅད། སྣར་ཐང་། པེ་ཅིན།
[^1350K]: རྣམས། ཞེས་པར་མ་གཞན་ནང་མེད།
[^1351K]: གི། སྣར་ཐང་། པེ་ཅིན།
[^1352K]: ཀྱི་སྙད་པ། སྣར་ཐང་། པེ་ཅིན།
[^1353K]: རྟོགས་པ། སྣར་ཐང་། པེ་ཅིན།
[^1354K]: ཀྱང། སྣར་ཐང་། པེ་ཅིན།
[^1355K]: སངས་རྒྱས། སྣར་ཐང་། པེ་ཅིན།
[^1356K]: ཡང། ཞེས་པར་མ་གཞན་ནང་མེད།
[^1357K]: ཐོབ་པ། སྣར་ཐང་།
[^1358K]: ལྡན་པའི། སྣར་ཐང་། པེ་ཅིན།
[^1359K]: སེམས་ཅན། ཞེས་པར་མ་གཞན་ནང་མེད།
[^1360K]: སྐྱབས་པ། སྣར་ཐང་། པེ་ཅིན།
[^1361K]: བསྲུང་སྟེ། སྣར་ཐང་། པེ་ཅིན།
[^1362K]: འགྱུར། སྣར་ཐང་། པེ་ཅིན།
[^1363K]: འགྱུར་རོ། སྣར་ཐང་། པེ་ཅིན།
[^1364K]: པའི། སྣར་ཐང་། པེ་ཅིན།
[^1365K]: ཆལ་པའི། སྣར་ཐང་།
[^1366K]: ཡང། སྣར་ཐང་། པེ་ཅིན།
[^1367K]: ཕྱིར། སྣར་ཐང་། པེ་ཅིན།
[^1368K]: འཁྲུག་པའི། སྣར་ཐང་། པེ་ཅིན།
[^1369K]: ངའི་ང་རྒྱལ་ལམ། ཞེས་པར་མ་གཞན་ནང་མེད།
[^1370K]: ཆོས་ཀྱི། སྣར་ཐང་། པེ་ཅིན།
[^1371K]: འདུ་བྱེད་པ། སྣར་ཐང་། པེ་ཅིན།
[^1372K]: བསྟན། སྣར་ཐང་། པེ་ཅིན།
[^1373K]: བསྟན་པས། སྣར་ཐང་། པེ་ཅིན།
[^1374K]: སྙོམས། སྣར་ཐང་། པེ་ཅིན།
[^1375K]: དོ། སྣར་ཐང་། པེ་ཅིན།
[^1376K]: སྙོམས་པ། སྣར་ཐང་།
[^1377K]: བསྲུང་བར། སྣར་ཐང་། པེ་ཅིན།
[^1378K]: འགྲོ་འགྲོའམ། སྣར་ཐང་། པེ་ཅིན།
[^1379K]: འཁོར་བར། སྣར་ཐང་། པེ་ཅིན།
[^1380K]: སྒོམ། སྣར་ཐང་། པེ་ཅིན།
[^1381K]: ཆོས་ཉིད། སྣར་ཐང་། པེ་ཅིན།
[^1382K]: དེ། སྣར་ཐང་། པེ་ཅིན།
[^1383K]: སྒོམ་པས། སྣར་ཐང་། པེ་ཅིན།
[^1384K]: ཀྱིས། སྣར་ཐང་།
[^1385K]: ལ། སྣར་ཐང་། པེ་ཅིན།
[^1386K]: དེ། སྣར་ཐང་། པེ་ཅིན།
[^1387K]: རྣམས། ཞེས་པར་མ་གཞན་ནང་མེད།
[^1388K]: དེས། སྣར་ཐང་། པེ་ཅིན།
[^1389K]: བཞི། སྣར་ཐང་། པེ་ཅིན།
[^1390K]: ལས། སྣར་ཐང་། པེ་ཅིན།
[^1391K]: མེད་སྟེ། སྣར་ཐང་། པེ་ཅིན།
[^1392K]: མཆིས་པ། སྣར་ཐང་། པེ་ཅིན།
[^1393K]: རྟོགས་པར། སྣར་ཐང་། པེ་ཅིན།
[^1394K]: སྤྱོས་པ། སྣར་ཐང་། པེ་ཅིན།
[^1395K]: སྤྱོས་པ། སྣར་ཐང་། པེ་ཅིན།
[^1396K]: སྤྱོས་པ། སྣར་ཐང་། པེ་ཅིན།
[^1397K]: འདི། སྣར་ཐང་། པེ་ཅིན།
[^1398K]: དྲུག། སྣར་ཐང་། པེ་ཅིན།
[^1399K]: མཐོང་བས། སྣར་ཐང་། པེ་ཅིན།
[^1400K]: འཕྲོ་བ། སྣར་ཐང་།
[^1401K]: ཡིན་པ། སྣར་ཐང་། པེ་ཅིན།
[^1402K]: ཞེས་བྱ་བ། སྣར་ཐང་།
[^1403K]: དགུ། སྣར་ཐང་། པེ་ཅིན།
[^1404K]: ལ། ཞེས་པར་མ་གཞན་ནང་མེད།
[^1405K]: དེ་ལས། ཞེས་པར་མ་གཞན་ནང་མེད།
[^1406K]: རྣམས། ཞེས་པར་མ་གཞན་ནང་མེད།
[^1407K]: མངོན་པར་ཤེས་པ་དང། ཞེས་པར་མ་གཞན་ནང་མེད།
[^1408K]: སྤང་བ། སྣར་ཐང་། པེ་ཅིན།
[^1409K]: མེད་པ། སྣར་ཐང་།
[^1410K]: ཉིད། ཞེས་པར་མ་གཞན་ནང་མེད།
[^1411K]: མེད་པའོ། སྣར་ཐང་། པེ་ཅིན།
[^1412K]: གྱུར། སྣར་ཐང་།
[^1413K]: སྒོམ་པའི། སྣར་ཐང་། པེ་ཅིན།
[^1414K]: ཉིད། ཞེས་པར་མ་གཞན་ནང་མེད།
[^1415K]: སེམས་དཔའི། སྣར་ཐང་། པེ་ཅིན།
[^1416K]: ཏེ། སྣར་ཐང་། པེ་ཅིན།
[^1417K]: ཐོབ་པ་པའམ། སྣར་ཐང་། པེ་ཅིན།
[^1418K]: འབྲས་ཐོབ་པའམ། སྣར་ཐང་། པེ་ཅིན།
[^1419K]: སེམས་དཔའ། སྣར་ཐང་། པེ་ཅིན།
[^1420K]: མི། ཞེས་པར་མ་གཞན་ནང་མེད།
[^1421K]: སེམས་དཔའ། ཞེས་པར་མ་གཞན་ནང་མེད།
[^1422K]: བརྒྱད་པ། པེ་ཅིན།
[^1423K]: ལ། སྣར་ཐང་། པེ་ཅིན།
[^1424K]: ཀྱིས། སྣར་ཐང་། པེ་ཅིན།
[^1425K]: བཟོད་པ། སྣར་ཐང་། པེ་ཅིན།
[^1426K]: དང། ཞེས་པར་མ་གཞན་ནང་མེད།
[^1427K]: ཀྱིས། སྣར་ཐང་། པེ་ཅིན།
[^1428K]: ཀྱི། སྣར་ཐང་། པེ་ཅིན།
[^1429K]: གང། སྣར་ཐང་།
[^1430K]: གང། སྣར་ཐང་།
[^1431K]: གདུལ་བའི། སྣར་ཐང་།
[^1432K]: བཟུང་བར། སྣར་ཐང་།
[^1433K]: བྱའོ། པེ་ཅིན།
[^1434K]: བྱང། སྣར་ཐང་།
[^1435K]: ཀྱིས། སྣར་ཐང་།
[^1436K]: རིས། སྣར་ཐང་། པེ་ཅིན།
[^1437K]: བྱའོ། སྣར་ཐང་། པེ་ཅིན།
[^1438K]: ལྷ། ཞེས་པར་མ་གཞན་ནང་མེད།
[^1439K]: ཀྱང། ཞེས་པར་མ་གཞན་ནང་མེད།
[^1440K]: དེ། པེ་ཅིན།
[^1441K]: རྣམ་པར། སྣར་ཐང་།
[^1442K]: འདི། སྣར་ཐང་། པེ་ཅིན།
[^1443K]: དང། སྣར་ཐང་། པེ་ཅིན།
[^1444K]: མཆིས་པ། སྣར་ཐང་། པེ་ཅིན།
[^1445K]: སེམས་དཔས། སྣར་ཐང་། པེ་ཅིན།
[^1446K]: ལགས། སྣར་ཐང་། པེ་ཅིན།
[^1447K]: གང། སྣར་ཐང་། པེ་ཅིན།
[^1448K]: འཇིག་པ། སྣར་ཐང་། པེ་ཅིན།
[^1449K]: ཞེས་བཤད་དོ། ཞེས་པར་མ་གཞན་ནང་མེད།
[^1450K]: ཡན། སྣར་ཐང་།
[^1451K]: བཟུད་པར། སྣར་ཐང་། པེ་ཅིན།
[^1452K]: ཏེ། སྣར་ཐང་། པེ་ཅིན།
[^1453K]: ཉིད་པའི། སྣར་ཐང་། པེ་ཅིན།
[^1454K]: དང། སྣར་ཐང་། པེ་ཅིན།
[^1455K]: བགྱི། སྣར་ཐང་། པེ་ཅིན།
[^1456K]: ཡང། ཞེས་པར་མ་གཞན་ནང་མེད།
[^1457K]: ཡིན། སྣར་ཐང་། པེ་ཅིན།
[^1458K]: ནི། ཞེས་པར་མ་གཞན་ནང་མེད།
[^1459K]: ཐོག་མ། སྣར་ཐང་།
[^1460K]: མེད་པ་དང་།བསྟན་དུ། ཞེས་པར་མ་གཞན་ནང་མེད།
[^1461K]: རྟོགས་པ། སྣར་ཐང་། པེ་ཅིན།
[^1462K]: རྣམས། པེ་ཅིན།
[^1463K]: གཞུགས། སྣར་ཐང་།
[^1464K]: མཚན་མ། སྣར་ཐང་། པེ་ཅིན།
[^1465K]: ད་ལྟ། སྣར་ཐང་། པེ་ཅིན།
[^1466K]: འགོད་པར། སྣར་ཐང་། པེ་ཅིན།
[^1467K]: དངོས་པོ། སྣར་ཐང་། པེ་ཅིན།
[^1468K]: ཅིག་པའང། སྣར་ཐང་།
[^1469K]: ཡིན། སྣར་ཐང་། པེ་ཅིན།
[^1470K]: བསྒོམ་པར། སྣར་ཐང་། པེ་ཅིན།
[^1471K]: བསྒོམ་པ། སྣར་ཐང་། པེ་ཅིན།
[^1472K]: སྒོམ་སྒོམ་པ། སྣར་ཐང་། པེ་ཅིན། བསྒོམ་པ་ནི། ཅོ་ནེ།
[^1473K]: རེག་པ། སྣར་ཐང་། པེ་ཅིན།
[^1474K]: འཇིགས་པ། སྣར་ཐང་།
[^1475K]: རྣམ་པར། ཞེས་པར་མ་གཞན་ནང་མེད།
[^1476K]: སྤྱོད་པ། སྣར་ཐང་། པེ་ཅིན།
[^1477K]: ལ་པ་ལ་སྤྱོད་པ། སྣར་ཐང་། པེ་ཅིན།
[^1478K]: སྤྱོད་པ། སྣར་ཐང་། པེ་ཅིན།
[^1479K]: བཞི། སྣར་ཐང་།
[^1480K]: སྐྱེས་ཀྱི། སྣར་ཐང་། པེ་ཅིན།
[^1481K]: སྤྱོད་པ། སྣར་ཐང་། པེ་ཅིན།
[^1482K]: སྤྱོད་པ། སྣར་ཐང་། པེ་ཅིན།
[^1483K]: ཤེས་པ། ཞེས་པར་མ་གཞན་ནང་མེད།
[^1484K]: ཇི་བཞིན་པ། སྣར་ཐང་། པེ་ཅིན།
[^1485K]: ཤེས། སྣར་ཐང་། པེ་ཅིན།
[^1486K]: སྤྱོད་པ། སྣར་ཐང་། པེ་ཅིན།
[^1487K]: སྤྱོད་པ། སྣར་ཐང་། པེ་ཅིན།
[^1488K]: ཀྱིས། སྣར་ཐང་། པེ་ཅིན།
[^1489K]: འགྱུར་བས། སྣར་ཐང་། པེ་ཅིན།
[^1490K]: ཡས། ཞེས་པར་མ་གཞན་ནང་མེད།
[^1491K]: སྡུག་བསྔལ་བའི། སྣར་ཐང་། པེ་ཅིན།
[^1492K]: སྤྱོད་པ། སྣར་ཐང་། པེ་ཅིན།
[^1493K]: ལ་པ་ལ་སྤྱོད་པ། པེ་ཅིན། ལ་སྤྱོད་པ། སྣར་ཐང་།
[^1494K]: སྤྱོད་པ། སྣར་ཐང་། པེ་ཅིན།
[^1495K]: བར་གྱི། ཞེས་པར་མ་གཞན་ནང་མེད།
[^1496K]: དེ། ཞེས་པར་མ་གཞན་ནང་མེད།
[^1497K]: དེ། ཞེས་པར་མ་གཞན་ནང་མེད།
[^1498K]: གྲོལ། སྣར་ཐང་། པེ་ཅིན།
[^1499K]: ཡོངས་སུ། ཞེས་པར་མ་གཞན་ནང་མེད།
[^1500K]: ཡོངས་སུ། ཞེས་པར་མ་གཞན་ནང་མེད།
[^1501K]: མ། སྣར་ཐང་། པེ་ཅིན།
[^1502K]: དེ། སྣར་ཐང་། པེ་ཅིན།
[^1503K]: དང། སྣར་ཐང་། པེ་ཅིན།
[^1504K]: ལྟ། ཞེས་པར་མ་གཞན་ནང་མེད།
[^1505K]: ལྟ། ཞེས་པར་མ་གཞན་ནང་མེད།
[^1506K]: མཆིས། སྣར་ཐང་།
[^1507K]: སྐྱེད་པར། སྣར་ཐང་། པེ་ཅིན།
[^1508K]: ཉོན་མོངས། སྣར་ཐང་།
[^1509K]: རྣམས། ཞེས་པར་མ་གཞན་ནང་མེད།
[^1510K]: འདུ་ཤེས། སྣར་ཐང་།
[^1511K]: ཤི། སྣར་ཐང་། པེ་ཅིན།
[^1512K]: ཀུན། ཞེས་པར་མ་གཞན་ནང་མེད།
[^1513K]: བར་བར། སྣར་ཐང་། པེ་ཅིན།
[^1514K]: འབྱུང་བར། སྣར་ཐང་། པེ་ཅིན།
[^1515K]: བྱ་བར། སྣར་ཐང་། པེ་ཅིན།
[^1516K]: སྒོམ་པ་པར་བར། སྣར་ཐང་། པེ་ཅིན།
[^1517K]: དོ། སྣར་ཐང་། པེ་ཅིན།
[^1518K]: འགྱུར་བ། སྣར་ཐང་། པེ་ཅིན།
[^1519K]: སྒྱུར་བའི། སྣར་ཐང་། པེ་ཅིན།
[^1520K]: ང། སྣར་ཐང་། པེ་ཅིན།
[^1521K]: སྤྱོད་པ། སྣར་ཐང་། པེ་ཅིན།
[^1522K]: གིས་མཚན་མ། སྣར་ཐང་། པེ་ཅིན།
[^1523K]: མྱོང། སྣར་ཐང་། པེ་ཅིན།
[^1524K]: གིས། ཞེས་པར་མ་གཞན་ནང་མེད།
[^1525K]: གིས། སྣར་ཐང་། པེ་ཅིན།
[^1526K]: གྱུར་ཏོ། སྣར་ཐང་། པེ་ཅིན།
[^1527K]: རོ། ཞེས་པར་མ་གཞན་ནང་མེད།
[^1528K]: ཡོངས་སུ། སྣར་ཐང་། པེ་ཅིན།
[^1529K]: གྱུར་པ་ལྟར། སྣར་ཐང་། པེ་ཅིན།
[^1530K]: ཡང། ཞེས་པར་མ་གཞན་ནང་མེད།
[^1531K]: དབེན། སྣར་ཐང་། པེ་ཅིན།
[^1532K]: བཅས། སྣར་ཐང་། པེ་ཅིན།
[^1533K]: འགྱུར། སྣར་ཐང་།
[^1534K]: སྒོམ་པའི། སྣར་ཐང་། པེ་ཅིན།
[^1535K]: གྱིས། སྣར་ཐང་།
[^1536K]: རྩེ་མོ། སྣར་ཐང་། པེ་ཅིན།
[^1537K]: བསླབ་པ། སྣར་ཐང་། པེ་ཅིན།
[^1538K]: དག་པའི། སྣར་ཐང་། པེ་ཅིན།
[^1539K]: སྤྱོད་པ། སྣར་ཐང་། པེ་ཅིན།
[^1540K]: སྤྱོད་པ། སྣར་ཐང་། པེ་ཅིན།
[^1541K]: མ། ཞེས་པར་མ་གཞན་ནང་མེད།
[^1542K]: གྱིས། སྣར་ཐང་། པེ་ཅིན།
[^1543K]: འགོད་པར། སྣར་ཐང་། པེ་ཅིན།
[^1544K]: རྟོགས་པ། སྣར་ཐང་། པེ་ཅིན།
[^1545K]: གིས། སྣར་ཐང་། པེ་ཅིན།
[^1546K]: རབ་ཏུ། ཞེས་པར་མ་གཞན་ནང་མེད།
[^1547K]: རྣམས། ཞེས་པར་མ་གཞན་ནང་མེད།
[^1548K]: རྣམས། ཞེས་པར་མ་གཞན་ནང་མེད།
[^1549K]: བྱ་བར། སྣར་ཐང་། པེ་ཅིན།
[^1550K]: ཐོབ། སྣར་ཐང་། པེ་ཅིན།
[^1551K]: ཀྱིས། སྣར་ཐང་།
[^1552K]: ཡང། ཞེས་པར་མ་གཞན་ནང་མེད།
[^1553K]: བཟོད་པ། སྣར་ཐང་། པེ་ཅིན།
[^1554K]: བརྩོམ་པ། སྣར་ཐང་། པེ་ཅིན།
[^1555K]: གའི། སྣར་ཐང་།
[^1556K]: བསྐོད། སྣར་ཐང་།
[^1557K]: ཀྱི། སྣར་ཐང་། པེ་ཅིན།
[^1558K]: བྱ་བར། སྣར་ཐང་། པེ་ཅིན།
[^1559K]: བསྲུང། སྣར་ཐང་། པེ་ཅིན།
[^1560K]: བསྒྲུབ་བོ། སྣར་ཐང་། པེ་ཅིན།
[^1561K]: བསྲུང་བ། སྣར་ཐང་། པེ་ཅིན།
[^1562K]: ཡང། སྣར་ཐང་། པེ་ཅིན།
[^1563K]: སློབ། སྣར་ཐང་། པེ་ཅིན།
[^1564K]: ཆེན་པོས། སྣར་ཐང་། པེ་ཅིན།
[^1565K]: བྱེད། སྣར་ཐང་། པེ་ཅིན།
[^1566K]: བརྒྱད་ཅུ། སྣར་ཐང་། པེ་ཅིན།
[^1567K]: མེད་པ། སྣར་ཐང་།
[^1568K]: མེད་པ། སྣར་ཐང་། པེ་ཅིན།
[^1569K]: མ། སྣར་ཐང་། པེ་ཅིན།
[^1570K]: ཆེན་པོས། སྣར་ཐང་། པེ་ཅིན།
[^1571K]: སྤྱོད་པ་པས། སྣར་ཐང་། པེ་ཅིན།
[^1572K]: དེ། སྣར་ཐང་། པེ་ཅིན།
[^1573K]: རྫོགས་པའི། སྣར་ཐང་།
[^1574K]: དེ། སྣར་ཐང་། པེ་ཅིན།
[^1575K]: དེ། སྣར་ཐང་། པེ་ཅིན།
[^1576K]: སྟོང་པ། པེ་ཅིན།
[^1577K]: དྲན་པ་པ་ན། སྣར་ཐང་། པེ་ཅིན།
[^1578K]: སྟོང་པ། སྣར་ཐང་། པེ་ཅིན།
[^1579K]: དེ། སྣར་ཐང་། པེ་ཅིན།
[^1580K]: འདི། ཞེས་པར་མ་གཞན་ནང་མེད།
[^1581K]: བཏང། སྣར་ཐང་། པེ་ཅིན།
[^1582K]: དེ། སྣར་ཐང་། པེ་ཅིན།
[^1583K]: ན། ཞེས་པར་མ་གཞན་ནང་མེད།
[^1584K]: དགུ། ཞེས་པར་མ་གཞན་ནང་མེད།
[^1585K]: རབ་འབྱོར་དེ་ལྟར་ན་བྱང་ཆུབ་སེམས་དཔའ། སེམས་དཔའ་ཆེན་པོ་ཆོས་ཐམས་ཅད་དངོས་པོ་མེད་པའི་ངོ་བོ་ཉིད་ལ་སློབ་པའི་མཐར་གྱིས་པའི་སྤྱོད་པ་ཡོད་པ་ཡིན། མཐར་གྱིས་པའི་བསླབ་པ་ཡོད་པ་ཡིན། མཐར་གྱིས་འཇུག་པའི་ལམ་ཡོད་པ་ཡིན་ཏེ། དེ་ལ་སེམས་དང་སྤྱོད་པ་དང་བསླབ་པར་འཇུག་པར་འགྱུར་རོ། སྣར་ཐང་། པེ་ཅིན།
[^1586K]: མེད་པ་དང། སྣར་ཐང་། པེ་ཅིན།
[^1587K]: ལ་སེམས་དང་སྤྱོད་པ་དང་བསླབ་པ་འཇུག་པར་འགྱུར་རོ།_།དེ། ཞེས་པར་མ་གཞན་ནང་མེད།
[^1588K]: ལགས། སྣར་ཐང་། པེ་ཅིན།
[^1589K]: འམ། སྣར་ཐང་། པེ་ཅིན།
[^1590K]: ཀྱང། ཞེས་པར་མ་གཞན་ནང་མེད།
[^1591K]: འགྱུར། སྣར་ཐང་། པེ་ཅིན།
[^1592K]: འཇིགས་པ། སྣར་ཐང་། པེ་ཅིན།
[^1593K]: ཀྱི། སྣར་ཐང་། པེ་ཅིན།
[^1594K]: སྨྲས་པ། སྣར་ཐང་། པེ་ཅིན།
[^1595K]: བྱང་ཆུབ་པ། སྣར་ཐང་།
[^1596K]: མཆིས་ཏེ། སྣར་ཐང་། པེ་ཅིན།
[^1597K]: བགྱིད་པ། སྣར་ཐང་། པེ་ཅིན།
[^1598K]: ཕྲེང་བ་དང། ཞེས་པར་མ་གཞན་ནང་མེད།
[^1599K]: གིས། སྣར་ཐང་།
[^1600K]: ཡང། ཞེས་པར་མ་གཞན་ནང་མེད།
[^1601K]: རིམ་གྲོར། སྣར་ཐང་། པེ་ཅིན།
[^1602K]: དེ་ལ། ཞེས་པར་མ་གཞན་ནང་མེད།
[^1603K]: བསྲུང། སྣར་ཐང་། པེ་ཅིན།
[^1604K]: འཇུག་དང། སྣར་ཐང་།
[^1605K]: ལྔ། སྣར་ཐང་།
[^1606K]: རྟོག་པ། སྣར་ཐང་། པེ་ཅིན།
[^1607K]: འཕགས་པ། ཞེས་པར་མ་གཞན་ནང་མེད།
[^1608K]: མ། ཞེས་པར་མ་གཞན་ནང་མེད།
[^1609K]: རིམས་ཀྱིས་འཇུག་པའི། སྣར་ཐང་། པེ་ཅིན།
[^1610K]: བསྲུངས་པ། སྣར་ཐང་། པེ་ཅིན།
[^1611K]: ལ། ཞེས་པར་མ་གཞན་ནང་མེད།
[^1612K]: སྙོམས། སྣར་ཐང་།
[^1613K]: གྱིས། སྣར་ཐང་།
[^1614K]: རྣམས། ཞེས་པར་མ་གཞན་ནང་མེད།
[^1615K]: གང། སྣར་ཐང་། པེ་ཅིན།
[^1616K]: ཤེས། སྣར་ཐང་། པེ་ཅིན།
[^1617K]: དེ་བཞིན་གཤེགས་པའི། ཞེས་པར་མ་གཞན་ནང་མེད།
[^1618K]: སེམས་ཅན། ཞེས་པར་མ་གཞན་ནང་མེད།
[^1619K]: ཐམས་ཅད། ཞེས་པར་མ་གཞན་ནང་མེད།
[^1620K]: བསྲུང་བ། སྣར་ཐང་། པེ་ཅིན།
[^1621K]: ཡང་དག་པ། སྣར་ཐང་། པེ་ཅིན།
[^1622K]: ལ། སྣར་ཐང་། པེ་ཅིན།
[^1623K]: ནང་དུ། སྣར་ཐང་། པེ་ཅིན།
[^1624K]: གཏོང། སྣར་ཐང་། པེ་ཅིན།
[^1625K]: དེ། སྣར་ཐང་། པེ་ཅིན།
[^1626K]: དག་པར། སྣར་ཐང་། པེ་ཅིན།
[^1627K]: ཚུལ་བསྲུང། སྣར་ཐང་། པེ་ཅིན།
[^1628K]: ཀྱིས། ཞེས་པར་མ་གཞན་ནང་མེད།
[^1629K]: ཡང། ཞེས་པར་མ་གཞན་ནང་མེད།
[^1630K]: འཛིན་ཏེ།_འོན་ཀྱང་དེའི་ཡོ་བྱད་བསམས་པ་ཙམ་གྱིས་འགྲུབ་བོ།_། ཞེས་པར་མ་གཞན་ནང་མེད།
[^1631K]: བསམ་པ། སྣར་ཐང་།
[^1632K]: ཆེན་པོའི། སྣར་ཐང་། པེ་ཅིན།
[^1633K]: དེ། ཞེས་པར་མ་གཞན་ནང་མེད།
[^1634K]: ཆུད་པ། སྣར་ཐང་། པེ་ཅིན།
[^1635K]: ཀྱི། སྣར་ཐང་། པེ་ཅིན།
[^1636K]: སཱ། སྣར་ཐང་།
[^1637K]: དང། སྣར་ཐང་། པེ་ཅིན།
[^1638K]: ཚངས་རིས་དང། ཞེས་པར་མ་གཞན་ནང་མེད།
[^1639K]: འབྲས་བུ་དང། སྣར་ཐང་།
[^1640K]: བསྒྱུར་བའི། སྣར་ཐང་། པེ་ཅིན།
[^1641K]: དུའོ། སྣར་ཐང་། པེ་ཅིན།
[^1642K]: ནི། ཞེས་པར་མ་གཞན་ནང་མེད།
[^1643K]: ཁྲིམས་ཀྱིས། སྣར་ཐང་། པེ་ཅིན།
[^1644K]: བྱང་ཆུབ་ལ་རབ་ཏུ་གཞོག་གོ།_། ཞེས་པར་མ་གཞན་ནང་མེད།
[^1645K]: སྟེ། སྣར་ཐང་། པེ་ཅིན།
[^1646K]: མ། ཞེས་པར་མ་གཞན་ནང་མེད།
[^1647K]: སྤོབས་པ། སྣར་ཐང་། པེ་ཅིན།
[^1648K]: འཁྲུག་པ། སྣར་ཐང་། པེ་ཅིན།
[^1649K]: སྐྱེ་བར། སྣར་ཐང་། པེ་ཅིན།
[^1650K]: འབྲུ་བ། སྣར་ཐང་། པེ་ཅིན།
[^1651K]: སྤྱོ་བ། སྣར་ཐང་། པེ་ཅིན།
[^1652K]: འབྲུ། སྣར་ཐང་། པེ་ཅིན།
[^1653K]: བརྡེག་པར། སྣར་ཐང་། པེ་ཅིན།
[^1654K]: བརྟག་པ། སྣར་ཐང་། པེ་ཅིན།
[^1655K]: མི། སྣར་ཐང་། པེ་ཅིན།
[^1656K]: རྣམས། ཞེས་པར་མ་གཞན་ནང་མེད།
[^1657K]: དེ། ཞེས་པར་མ་གཞན་ནང་མེད།
[^1658K]: དེའི། སྣར་ཐང་། པེ་ཅིན།
[^1659K]: མིའི། སྣར་ཐང་། པེ་ཅིན།
[^1660K]: དུ། སྣར་ཐང་། པེ་ཅིན།
[^1661K]: དེ་བཞིན། སྣར་ཐང་། པེ་ཅིན།
[^1662K]: ཀྱི། སྣར་ཐང་། པེ་ཅིན།
[^1663K]: ཀྱིས། སྣར་ཐང་། པེ་ཅིན།
[^1664K]: སྐུལ། སྣར་ཐང་། པེ་ཅིན།
[^1665K]: གྱི། སྣར་ཐང་། པེ་ཅིན།
[^1666K]: དེ། སྣར་ཐང་། པེ་ཅིན།
[^1667K]: ཀྱི། སྣར་ཐང་། པེ་ཅིན།
[^1668K]: ནས། སྣར་ཐང་། པེ་ཅིན།
[^1669K]: གང། ཞེས་པར་མ་གཞན་ནང་མེད།
[^1670K]: དོ། སྣར་ཐང་། པེ་ཅིན།
[^1671K]: མང་པོ། ཞེས་པར་མ་གཞན་ནང་མེད།
[^1672K]: བྱས་པའི། སྣར་ཐང་། པེ་ཅིན།
[^1673K]: ཆོས་ཅི་ལྟར། ཞེས་པར་མ་གཞན་ནང་མེད།
[^1674K]: བྱེད། སྣར་ཐང་།
[^1675K]: གིས། སྣར་ཐང་།
[^1676K]: ཞེས་བྱ་བ། སྣར་ཐང་། པེ་ཅིན།
[^1677K]: འདི་དག། སྣར་ཐང་། པེ་ཅིན།
[^1678K]: དོ། སྣར་ཐང་། པེ་ཅིན།
[^1679K]: བྱེད་དེ། སྣར་ཐང་། པེ་ཅིན།
[^1680K]: འཕྲུལ་པར། སྣར་ཐང་། པེ་ཅིན།
[^1681K]: དེ། ཞེས་པར་མ་གཞན་ནང་མེད།
[^1682K]: བསྒྲགས་པ་དང། སྣར་ཐང་།
[^1683K]: བསྒྲགས་པ་དང། པེ་ཅིན།
[^1684K]: དང་གང། སྣར་ཐང་། པེ་ཅིན།
[^1685K]: སེམས་ཅན་རྣམས་ཀྱི་དོན་དུ་བར་འགའ་བདག་འགྱེད་དོ།_། ཞེས་པར་མ་གཞན་ནང་མེད།
[^1686K]: གཅོད་པར། སྣར་ཐང་། པེ་ཅིན།
[^1687K]: རྫུན། སྣར་ཐང་། པེ་ཅིན།
[^1688K]: བཀྱལ་པ། སྣར་ཐང་། པེ་ཅིན།
[^1689K]: ཀྱང། ཞེས་པར་མ་གཞན་ནང་མེད།
[^1690K]: སྟེ། སྣར་ཐང་། པེ་ཅིན།
[^1691K]: སྤྱོད་པ། སྣར་ཐང་། པེ་ཅིན།
[^1692K]: བསམ་གཏན་གྱི། ཞེས་པར་མ་གཞན་ནང་མེད།
[^1693K]: སྨོན་པའི། སྣར་ཐང་།
[^1694K]: ཀློག། སྣར་ཐང་། པེ་ཅིན།
[^1695K]: ཀྱི། སྣར་ཐང་། པེ་ཅིན།
[^1696K]: ཞིང། སྣར་ཐང་། པེ་ཅིན།
[^1697K]: དོ། སྣར་ཐང་། པེ་ཅིན།
[^1698K]: འཛིན་ཏོ། སྣར་ཐང་། པེ་ཅིན།
[^1699K]: ལ་ལ་ནི། ཞེས་པར་མ་གཞན་ནང་མེད།
[^1700K]: དེ། ཞེས་པར་མ་གཞན་ནང་མེད།
[^1701K]: འདི། སྣར་ཐང་། པེ་ཅིན།
[^1702K]: འཛིན་པ། སྣར་ཐང་། པེ་ཅིན།
[^1703K]: སྙིང་རྗེ་ཆེན་པོས་ཡོངས་སུ་བཟུང་སྟེ། ཞེས་པར་མ་གཞན་ནང་མེད།
[^1704K]: བཏགས་པ། སྣར་ཐང་། པེ་ཅིན།
[^1705K]: མཚན་མ། པེ་ཅིན།
[^1706K]: རིམ་འགྲོའི། སྣར་ཐང་། པེ་ཅིན།
[^1707K]: ཀྱིས། སྣར་ཐང་། པེ་ཅིན།
[^1708K]: རྣམས། ཞེས་པར་མ་གཞན་ནང་མེད།
[^1709K]: མི། ཞེས་པར་མ་གཞན་ནང་མེད།
[^1710K]: དྲུག། སྣར་ཐང་། པེ་ཅིན།
[^1711K]: ཇི་སྙེད་ཡོད་པ། སྣར་ཐང་། པེ་ཅིན།
[^1712K]: བཟུང་བ། སྣར་ཐང་། པེ་ཅིན།
[^1713K]: རྣམས། ཞེས་པར་མ་གཞན་ནང་མེད།
[^1714K]: བཟུང་བ། སྣར་ཐང་། པེ་ཅིན།
[^1715K]: བཟུང་བ། སྣར་ཐང་། པེ་ཅིན།
[^1716K]: བཟུང་བ། སྣར་ཐང་། པེ་ཅིན།
[^1717K]: བཟུང་བ། སྣར་ཐང་། པེ་ཅིན།
[^1718K]: བཟུང་བ། སྣར་ཐང་། པེ་ཅིན།
[^1719K]: བཟུང་བ། སྣར་ཐང་། པེ་ཅིན།
[^1720K]: ཀྱི། སྣར་ཐང་། པེ་ཅིན།
[^1721K]: ཇི་ལྟར། སྣར་ཐང་། པེ་ཅིན།
[^1722K]: བསྲུང། སྣར་ཐང་། པེ་ཅིན།
[^1723K]: ཉེ་བར། ཞེས་པར་མ་གཞན་ནང་མེད།
[^1724K]: སྲུང། ཞེས་པར་མ་གཞན་ནང་མེད།
[^1725K]: ཚད་མེད་པ། སྣར་ཐང་། པེ་ཅིན།
[^1726K]: བརྒྱད་པ། སྣར་ཐང་། པེ་ཅིན།
[^1727K]: མེད། སྣར་ཐང་། པེ་ཅིན།
[^1728K]: གྱི། སྣར་ཐང་། པེ་ཅིན།
[^1729K]: ཀྱིས། སྣར་ཐང་། པེ་ཅིན།
[^1730K]: གྱི། སྣར་ཐང་། པེ་ཅིན།
[^1731K]: ཀྱི། སྣར་ཐང་། པེ་ཅིན།
[^1732K]: བསྡུད། སྣར་ཐང་།
[^1733K]: སྒྱུར་བས། སྣར་ཐང་། པེ་ཅིན།
[^1734K]: དེ། ཞེས་པར་མ་གཞན་ནང་མེད།
[^1735K]: ཐམས་ཅད། ཞེས་པར་མ་གཞན་ནང་མེད།
[^1736K]: ཐུན་མོངས། སྣར་ཐང་།
[^1737K]: གཞན་ཡང། ཞེས་པར་མ་གཞན་ནང་མེད།
[^1738K]: ལྟ་བུ། སྣར་ཐང་། པེ་ཅིན།
[^1739K]: དེ། སྣར་ཐང་། པེ་ཅིན།
[^1740K]: བརྡའ། སྣར་ཐང་། པེ་ཅིན།
[^1741K]: རིས། སྣར་ཐང་། པེ་ཅིན།
[^1742K]: འམ། སྣར་ཐང་། པེ་ཅིན།
[^1743K]: ནི། ཞེས་པར་མ་གཞན་ནང་མེད།
[^1744K]: ཀྱི། སྣར་ཐང་། པེ་ཅིན།
[^1745K]: ཡང། སྣར་ཐང་། པེ་ཅིན།
[^1746K]: བར། སྣར་ཐང་། པེ་ཅིན།
[^1747K]: སུ། སྣར་ཐང་། པེ་ཅིན།
[^1748K]: དེའི་ཚེ། སྣར་ཐང་། པེ་ཅིན།
[^1749K]: ཡོངས་སུ། སྣར་ཐང་། པེ་ཅིན།
[^1750K]: ཀྱི། སྣར་ཐང་། པེ་ཅིན།
[^1751K]: དུ། ཞེས་པར་མ་གཞན་ནང་མེད།
[^1752K]: བརླང་བ། སྣར་ཐང་། པེ་ཅིན།
[^1753K]: ཡང་པ། སྣར་ཐང་། པེ་ཅིན།
[^1754K]: གི། སྣར་ཐང་། པེ་ཅིན།
[^1755K]: འདི། སྣར་ཐང་། པེ་ཅིན།
[^1756K]: གི། སྣར་ཐང་། པེ་ཅིན།
[^1757K]: བརྡེགས། སྣར་ཐང་། པེ་ཅིན།
[^1758K]: ཡང། ཞེས་པར་མ་གཞན་ནང་མེད།
[^1759K]: འདི། སྣར་ཐང་། པེ་ཅིན།
[^1760K]: ཀྱིས། སྣར་ཐང་།
[^1761K]: རྣམ་པར། སྣར་ཐང་། པེ་ཅིན།
[^1762K]: དག་པར། སྣར་ཐང་། པེ་ཅིན།
[^1763K]: མཚན་མ་མེད་པའི། ཞེས་པར་མ་གཞན་ནང་མེད།
[^1764K]: དེ། སྣར་ཐང་། པེ་ཅིན།
[^1765K]: ཀྱང། ཞེས་པར་མ་གཞན་ནང་མེད།
[^1766K]: འགྱུར་བའི་སྒྲ་དེས། སྣར་ཐང་། པེ་ཅིན།
[^1767K]: ནི། སྣར་ཐང་། པེ་ཅིན།
[^1768K]: ཐུན་མོངས་པའམ། སྣར་ཐང་།
[^1769K]: ཀྱི། སྣར་ཐང་། པེ་ཅིན།
[^1770K]: ཡང། ཞེས་པར་མ་གཞན་ནང་མེད།
[^1771K]: ཀྱི། སྣར་ཐང་། པེ་ཅིན།
[^1772K]: བྱེད་པར། སྣར་ཐང་། པེ་ཅིན།
[^1773K]: འགྱུར། སྣར་ཐང་། པེ་ཅིན།
[^1774K]: ཀྱི། སྣར་ཐང་། པེ་ཅིན།
[^1776K]: གི་དབང། སྣར་ཐང་། པེ་ཅིན།
[^1777K]: དེ་ཉིད་ཡང། སྣར་ཐང་། པེ་ཅིན།
[^1778K]: གྱི། སྣར་ཐང་། པེ་ཅིན།
[^1779K]: གྱི། སྣར་ཐང་། པེ་ཅིན།
[^1780K]: བརླབས་པ། སྣར་ཐང་། པེ་ཅིན།
[^1781K]: བརླབས་པའི། སྣར་ཐང་། པེ་ཅིན།
[^1782K]: རྣམས། ཞེས་པར་མ་གཞན་ནང་མེད།
[^1783K]: རྣམས། ཞེས་པར་མ་གཞན་ནང་མེད།
[^1784K]: རྣམས། ཞེས་པར་མ་གཞན་ནང་མེད།
[^1785K]: གི། སྣར་ཐང་། པེ་ཅིན།
[^1786K]: རྣམས། ཞེས་པར་མ་གཞན་ནང་མེད།
[^1787K]: ཏིང་ངེ་ཐམས་ཅད། སྣར་ཐང་། པེ་ཅིན།
[^1788K]: དོ། སྣར་ཐང་། པེ་ཅིན།
[^1789K]: དེ། ཞེས་པར་མ་གཞན་ནང་མེད།
[^1790K]: ཀྱང། ཞེས་པར་མ་གཞན་ནང་མེད།
[^1791K]: གི། སྣར་ཐང་། པེ་ཅིན།
[^1792K]: ལྟུང་བ། སྣར་ཐང་། པེ་ཅིན།
[^1793K]: སྒྱུ་མར་དམིགས། སྣར་ཐང་། སྒྱུ་མར་དམིགས་སུ། པེ་ཅིན།
[^1794K]: ཡོངས་སུ། ཞེས་པར་མ་གཞན་ནང་མེད།
[^1795K]: ལྟ་བུ། སྣར་ཐང་། པེ་ཅིན།
[^1796K]: རྟོགས་པའི་མཚན་ཉིད་ཅན་གྱི་སེམས་ཀྱི་སྐད་ཅིག་གིས་མངོན་པར། ཞེས་པར་མ་གཞན་ནང་མེད།
[^1797K]: མཐོང། སྣར་ཐང་། པེ་ཅིན།
[^1798K]: བརྙན་པ། སྣར་ཐང་། པེ་ཅིན།
[^1799K]: ། །་གི་ཡོར་མི་མཐོང། སྣར་ཐང་། པེ་ཅིན།
[^1800K]: ཕྱིན། ཞེས་པར་མ་གཞན་ནང་མེད།
[^1801K]: ཡང། ཞེས་པར་མ་གཞན་ནང་མེད།
[^1802K]: དམ། སྣར་ཐང་། པེ་ཅིན།
[^1803K]: དང། སྣར་ཐང་། པེ་ཅིན།
[^1804K]: གནས་པ། སྣར་ཐང་། པེ་ཅིན།
[^1805K]: དེ། སྣར་ཐང་། པེ་ཅིན།
[^1806K]: སྐྱེ་བར། སྣར་ཐང་། པེ་ཅིན།
[^1807K]: དབྱེར། སྣར་ཐང་། པེ་ཅིན།
[^1808K]: མེད་པའོ། སྣར་ཐང་། པེ་ཅིན།
[^1809K]: བམ་སེམས་གང་ཡང། སྣར་ཐང་། སེམས་དཔའ་གང་ཡང། པེ་ཅིན།
[^1810K]: ཀྱི། སྣར་ཐང་། པེ་ཅིན།
[^1811K]: ཤེས་བྱ་བའམ། སྣར་ཐང་། པེ་ཅིན།
[^1812K]: ཐུན་མོངས། སྣར་ཐང་།
[^1813K]: གྱི། སྣར་ཐང་། པེ་ཅིན།
[^1814K]: རྫོགས་བྱེད་དོ། སྣར་ཐང་། པེ་ཅིན།
[^1815K]: དུལ། སྣར་ཐང་། པེ་ཅིན།
[^1816K]: སྟེ། ཞེས་པར་མ་གཞན་ནང་མེད།
[^1817K]: རྟོགས་པ་བརྒྱན། སྣར་ཐང་། པེ་ཅིན།
[^1818K]: གིས། སྣར་ཐང་། པེ་ཅིན།
[^1819K]: དུ། ཞེས་པར་མ་གཞན་ནང་མེད།
[^1820K]: དེ་དག། ཞེས་པར་མ་གཞན་ནང་མེད།
[^1821K]: རྣམ་པར། སྣར་ཐང་།
[^1822K]: ཤེས་པ། སྣར་ཐང་། པེ་ཅིན།
[^1823K]: འདི། སྣར་ཐང་། པེ་ཅིན།
[^1824K]: མེད་པ་ལ། སྣར་ཐང་། པེ་ཅིན།
[^1825K]: ཆེན་པོ། སྣར་ཐང་། པེ་ཅིན།
[^1826K]: སློབ་པ། སྣར་ཐང་། པེ་ཅིན།
[^1827K]: གྱི། སྣར་ཐང་། པེ་ཅིན།
[^1828K]: ཆེན་པོ། སྣར་ཐང་། པེ་ཅིན།
[^1829K]: འགྱུར་བའོ། སྣར་ཐང་། པེ་ཅིན།
[^1830K]: འགྱུར་རོ། སྣར་ཐང་། པེ་ཅིན།
[^1831K]: ནི། ཞེས་པར་མ་གཞན་ནང་མེད།
[^1832K]: དམིགས་པ། སྣར་ཐང་། པེ་ཅིན།
[^1833K]: དམིགས་རྒྱུ། སྣར་ཐང་། པེ་ཅིན།
[^1834K]: ལ། ཞེས་པར་མ་གཞན་ནང་མེད།
[^1835K]: ཡང། སྣར་ཐང་།
[^1836K]: ཀྱི། སྣར་ཐང་། པེ་ཅིན།
[^1837K]: དང། ཞེས་པར་མ་གཞན་ནང་མེད།
[^1838K]: གསུམ། སྣར་ཐང་། པེ་ཅིན།
[^1839K]: སྨིག་རྒྱུ་དང། སྣར་ཐང་།
[^1840K]: ནི། ཞེས་པར་མ་གཞན་ནང་མེད།
[^1841K]: འདུ་ཤེས་པ། སྣར་ཐང་། པེ་ཅིན།
[^1842K]: དག། སྣར་ཐང་། པེ་ཅིན།
[^1843K]: ལ། ཞེས་པར་མ་གཞན་ནང་མེད།
[^1844K]: དེ། སྣར་ཐང་། པེ་ཅིན།
[^1845K]: དེ། སྣར་ཐང་། པེ་ཅིན།
[^1846K]: གཉིས་པ་ལ། སྣར་ཐང་།
[^1847K]: རྣམ། ཞེས་པར་མ་གཞན་ནང་མེད།
[^1848K]: བསྐྱོད། སྣར་ཐང་། པེ་ཅིན།
[^1849K]: བསྐྱོད། སྣར་ཐང་། པེ་ཅིན།
[^1850K]: བསྐྱོད། སྣར་ཐང་། པེ་ཅིན།
[^1851K]: ཐོག་པ། སྣར་ཐང་། པེ་ཅིན།
[^1852K]: དེ། ཞེས་པར་མ་གཞན་ནང་མེད།
[^1853K]: ་། ་འདི་དག་ནི། སྣར་ཐང་། པེ་ཅིན།
[^1854K]: ལ། སྣར་ཐང་། པེ་ཅིན།
[^1855K]: བཟུང། སྣར་ཐང་། པེ་ཅིན།
[^1856K]: ཏིང་ངེ་འཛིན་དང། ཞེས་པར་མ་གཞན་ནང་མེད།
[^1857K]: ལ། སྣར་ཐང་། པེ་ཅིན།
[^1858K]: ཀྱི། སྣར་ཐང་། པེ་ཅིན།
[^1859K]: གྱི། ཞེས་པར་མ་གཞན་ནང་མེད།
[^1860K]: ཀྱི། སྣར་ཐང་། པེ་ཅིན།
[^1861K]: འཇུག་པར། སྣར་ཐང་། པེ་ཅིན།
[^1862K]: ན། ཞེས་པར་མ་གཞན་ནང་མེད།
[^1863K]: ཆེན་པོ། སྣར་ཐང་། པེ་ཅིན།
[^1864K]: མ། ཞེས་པར་མ་གཞན་ནང་མེད།
[^1865K]: གྱི། སྣར་ཐང་།
[^1866K]: ཀྱི་གསད་པར། སྣར་ཐང་། པེ་ཅིན།
[^1867K]: ཆེན་པོ། སྣར་ཐང་། པེ་ཅིན།
[^1868K]: སྙམ་མམ། སྣར་ཐང་། པེ་ཅིན།
[^1869K]: གྱི་རྨད་པར། སྣར་ཐང་། པེ་ཅིན།
[^1870K]: ཐམས་རྣམས། སྣར་ཐང་། པེ་ཅིན།
[^1871K]: སུས། སྣར་ཐང་། པེ་ཅིན།
[^1872K]: སློངས། སྣར་ཐང་། པེ་ཅིན།
[^1873K]: ན། ཞེས་པར་མ་གཞན་ནང་མེད།
[^1874K]: ནི། ཞེས་པར་མ་གཞན་ནང་མེད།
[^1875K]: ཀྱི། སྣར་ཐང་། པེ་ཅིན།
[^1876K]: གཏོང་བའམ། སྣར་ཐང་། པེ་ཅིན།
[^1877K]: སུ། སྣར་ཐང་། པེ་ཅིན།
[^1878K]: འཆད་པ། སྣར་ཐང་། པེ་ཅིན།
[^1879K]: བཅད། སྣར་ཐང་། པེ་ཅིན།
[^1880K]: བྱ་བ། སྣར་ཐང་། པེ་ཅིན།
[^1881K]: དམྱལ་བ་བའི། སྣར་ཐང་། པེ་ཅིན།
[^1882K]: དུ། སྣར་ཐང་། པེ་ཅིན།
[^1883K]: སེམས་དཔའ། ཞེས་པར་མ་གཞན་ནང་མེད།
[^1884K]: ལ། ཞེས་པར་མ་གཞན་ནང་མེད།
[^1885K]: གྱི། སྣར་ཐང་། པེ་ཅིན།
[^1886K]: རྣམས། ཞེས་པར་མ་གཞན་ནང་མེད།
[^1887K]: དེ། སྣར་ཐང་། པེ་ཅིན།
[^1888K]: གིས་གང། སྣར་ཐང་། པེ་ཅིན།
[^1889K]: གྱིས། སྣར་ཐང་། པེ་ཅིན།
[^1890K]: ཡང། ཞེས་པར་མ་གཞན་ནང་མེད།
[^1891K]: ནས། སྣར་ཐང་། པེ་ཅིན།
[^1892K]: དག། ཞེས་པར་མ་གཞན་ནང་མེད།
[^1893K]: ལ། ཞེས་པར་མ་གཞན་ནང་མེད།
[^1894K]: ལ། སྣར་ཐང་། པེ་ཅིན།
[^1895K]: གི། སྣར་ཐང་། པེ་ཅིན།
[^1896K]: འདའ་བ། སྣར་ཐང་། པེ་ཅིན།
[^1897K]: ན། ཞེས་པར་མ་གཞན་ནང་མེད།
[^1898K]: འདས་ཀྱི། སྣར་ཐང་། པེ་ཅིན།
[^1899K]: འབྲལ་བར། སྣར་ཐང་། པེ་ཅིན།
[^1900K]: སྤང་སྤངས་པའི། སྣར་ཐང་། པེ་ཅིན།
[^1901K]: ཡང། ཞེས་པར་མ་གཞན་ནང་མེད།
[^1902K]: རིས། སྣར་ཐང་། པེ་ཅིན།
[^1903K]: ལ། ཞེས་པར་མ་གཞན་ནང་མེད།
[^1904K]: ཤེས། སྣར་ཐང་། པེ་ཅིན།
[^1905K]: བྱང། ཞེས་པར་མ་གཞན་ནང་མེད།
[^1906K]: ཤེས། སྣར་ཐང་། པེ་ཅིན།
[^1907K]: ཀྱིས། སྣར་ཐང་། པེ་ཅིན།
[^1908K]: སེམས་ཅན། ཞེས་པར་མ་གཞན་ནང་མེད།
[^1909K]: གྲོ་བ། སྣར་ཐང་། པེ་ཅིན།
[^1910K]: རྣམ་པར། ཞེས་པར་མ་གཞན་ནང་མེད།
[^1911K]: དེ་དག། སྣར་ཐང་། པེ་ཅིན།
[^1912K]: འཚོ་བའམ། ཞེས་པར་མ་གཞན་ནང་མེད།
[^1913K]: རྣམས། སྣར་ཐང་། པེ་ཅིན།
[^1914K]: ཀྱི། ཞེས་པར་མ་གཞན་ནང་མེད།
[^1915K]: བླང། སྣར་ཐང་། པེ་ཅིན།
[^1916K]: ཤིག། སྣར་ཐང་། པེ་ཅིན།
[^1917K]: དང། སྣར་ཐང་། པེ་ཅིན།
[^1918K]: དང། སྣར་ཐང་། པེ་ཅིན།
[^1919K]: དང། སྣར་ཐང་། པེ་ཅིན།
[^1920K]: རྣམ་པར། སྣར་ཐང་། པེ་ཅིན།
[^1921K]: དེ། སྣར་ཐང་། པེ་ཅིན།
[^1922K]: ཆེན་པོའི། སྣར་ཐང་། པེ་ཅིན།
[^1923K]: རྣམས། ཞེས་པར་མ་གཞན་ནང་མེད།
[^1924K]: རྟོགས་པ། སྣར་ཐང་། པེ་ཅིན།
[^1925K]: སྤོང་བ་བའོ། སྣར་ཐང་། པེ་ཅིན།
[^1926K]: ཆེན་པོ། སྣར་ཐང་། པེ་ཅིན།
[^1927K]: ཆེན་པོ། སྣར་ཐང་། པེ་ཅིན།
[^1928K]: ཟད་པའི། སྣར་ཐང་། པེ་ཅིན།
[^1929K]: བསྐྱེད་པ། སྣར་ཐང་། པེ་ཅིན།
[^1930K]: སྤྱོད་པའི། སྣར་ཐང་། པེ་ཅིན།
[^1931K]: དབང་པོ་པའོ། སྣར་ཐང་། པེ་ཅིན།
[^1932K]: ཏེ། སྣར་ཐང་། པེ་ཅིན།
[^1933K]: ཞེས་པའོ། སྣར་ཐང་། པེ་ཅིན།
[^1934K]: ཀྱི། ཞེས་པར་མ་གཞན་ནང་མེད།
[^1935K]: ནི། སྣར་ཐང་། པེ་ཅིན།
[^1936K]: ། ་དེ། སྣར་ཐང་། པེ་ཅིན།
[^1937K]: གྱུར་པ། སྣར་ཐང་། པེ་ཅིན།
[^1938K]: ལ། སྣར་ཐང་། པེ་ཅིན།
[^1939K]: དཔྱོད་པ། སྣར་ཐང་། པེ་ཅིན།
[^1940K]: ཡིད། ཞེས་པར་མ་གཞན་ནང་མེད།
[^1941K]: མི། སྣར་ཐང་། པེ་ཅིན།
[^1942K]: མི། ཞེས་པར་མ་གཞན་ནང་མེད།
[^1943K]: ཕྲ་མོ། སྣར་ཐང་། པེ་ཅིན།
[^1944K]: དག། ཞེས་པར་མ་གཞན་ནང་མེད།
[^1945K]: ཡུལ་བ་ར་ཎཱ་སིར། སྣར་ཐང་། པེ་ཅིན།
[^1946K]: ཡུལ་བ་ར་ཎཱ་སིར། སྣར་ཐང་། པེ་ཅིན།
[^1947K]: མནན་པའི། སྣར་ཐང་། པེ་ཅིན།
[^1948K]: མནྡྷུ་ཛཱི་བ་ཀའི། སྣར་ཐང་། པེ་ཅིན།
[^1949K]: ཡུལ་བ་ར་ཎཱ་སིར། སྣར་ཐང་། པེ་ཅིན།
[^1950K]: འདི། སྣར་ཐང་། པེ་ཅིན།
[^1951K]: ཡུལ་བ་ར་ཎཱ་སིར། སྣར་ཐང་། པེ་ཅིན།
[^1952K]: ཤེས་པའམ། སྣར་ཐང་། པེ་ཅིན།
[^1953K]: ཡང་དག་པ། ཞེས་པར་མ་གཞན་ནང་མེད།
[^1954K]: སོ། སྣར་ཐང་། པེ་ཅིན།
[^1955K]: ཚེ། སྣར་ཐང་། པེ་ཅིན།
[^1956K]: ཞེས་བྱ་བ་ནས།_དེ་ནས་ཤི་འཕོས་ནས་འདིར་སྐྱེས་སོ། ཞེས་པར་མ་གཞན་ནང་མེད།
[^1957K]: ཀྱི། སྣར་ཐང་། པེ་ཅིན།
[^1958K]: གི། སྣར་ཐང་། པེ་ཅིན།
[^1959K]: ལྡན་པ་དང། སྣར་ཐང་། པེ་ཅིན།
[^1960K]: ཀྱི། སྣར་ཐང་། པེ་ཅིན།
[^1961K]: ལྟུང་བར། སྣར་ཐང་། པེ་ཅིན།
[^1962K]: ཀྱི། སྣར་ཐང་། པེ་ཅིན།
[^1963K]: གི། སྣར་ཐང་། པེ་ཅིན།
[^1964K]: ཀྱི། སྣར་ཐང་། པེ་ཅིན།
[^1965K]: ཡང་དག་པ། སྣར་ཐང་། པེ་ཅིན།
[^1966K]: ཞེས་བྱ་བར། སྣར་ཐང་། པེ་ཅིན།
[^1967K]: ཏོ། སྣར་ཐང་། པེ་ཅིན།
[^1968K]: བཞིན། ཞེས་པར་མ་གཞན་ནང་མེད།
[^1969K]: ཡང་དག་པ། སྣར་ཐང་། པེ་ཅིན།
[^1970K]: ཡང་དག་པ། སྣར་ཐང་། པེ་ཅིན།
[^1971K]: ཀྱང། སྣར་ཐང་། པེ་ཅིན།
[^1972K]: དེ། སྣར་ཐང་། པེ་ཅིན།
[^1973K]: སྒྲག། སྣར་ཐང་།
[^1974K]: ན། སྣར་ཐང་། པེ་ཅིན།
[^1975K]: མ། སྣར་ཐང་། པེ་ཅིན།
[^1976K]: ཡང། ཞེས་པར་མ་གཞན་ནང་མེད།
[^1977K]: གཤེགས་པ་པའི། སྣར་ཐང་། པེ་ཅིན།
[^1978K]: གཉེར་བའི། སྣར་ཐང་། པེ་ཅིན།
[^1979K]: མཉན་པའི། སྣར་ཐང་། པེ་ཅིན།
[^1980K]: གཞག་པར་མི་བྱེད་དེ། སྣར་ཐང་། པེ་ཅིན།
[^1981K]: གཉིས་སུ། ཞེས་པར་མ་གཞན་ནང་མེད།
[^1982K]: དང། ཞེས་པར་མ་གཞན་ནང་མེད།
[^1983K]: མཛད་པ། སྣར་ཐང་། པེ་ཅིན།
[^1984K]: གཞག་པ། སྣར་ཐང་། པེ་ཅིན།
[^1985K]: སོ་སོར། ཞེས་པར་མ་གཞན་ནང་མེད།
[^1986K]: ཀྱི། སྣར་ཐང་། པེ་ཅིན།
[^1987K]: ཀྱི། སྣར་ཐང་། པེ་ཅིན།
[^1988K]: འགྲོ། སྣར་ཐང་། པེ་ཅིན།
[^1989K]: ལ། སྣར་ཐང་། པེ་ཅིན།
[^1990K]: ལ། སྣར་ཐང་། པེ་ཅིན།
[^1991K]: དུས། ཅོ་ནེ། སྣར་ཐང་། པེ་ཅིན།
[^1992K]: གཟིགས་ལ་པ། སྣར་ཐང་། པེ་ཅིན།
[^1993K]: སྒྱུར་བ། སྣར་ཐང་། པེ་ཅིན།
[^1994K]: ཎེ། སྣར་ཐང་། པེ་ཅིན།
[^1995K]: ཤིན་ཏུ། ཞེས་པར་མ་གཞན་ནང་མེད།
[^1996K]: ཐག། སྣར་ཐང་། པེ་ཅིན།
[^1997K]: ཎེ། སྣར་ཐང་། པེ་ཅིན།
[^1998K]: རིམས་ཀྱིས། སྣར་ཐང་། པེ་ཅིན།
[^1999K]: ཎེའི། སྣར་ཐང་། པེ་ཅིན།
[^2000K]: གྱིས། སྣར་ཐང་།
[^2001K]: ཤིན་ཏུ། ཞེས་པར་མ་གཞན་ནང་མེད།
[^2002K]: འདུག་ལ། སྣར་ཐང་། པེ་ཅིན།
[^2003K]: ལྟར། སྣར་ཐང་། པེ་ཅིན།
[^2004K]: བྱ། ཞེས་པར་མ་གཞན་ནང་མེད།
[^2005K]: དགུ། སྣར་ཐང་། པེ་ཅིན།
[^2006K]: ཤིན་ཏུ། སྣར་ཐང་། པེ་ཅིན།
[^2007K]: མས། སྣར་ཐང་།
[^2008K]: ལ། ཞེས་པར་མ་གཞན་ནང་མེད།
[^2009K]: ཎེ། སྣར་ཐང་། པེ་ཅིན།
[^2010K]: ན་མི་འགོང་བར། སྣར་ཐང་། པེ་ཅིན།
[^2011K]: དང། ཞེས་པར་མ་གཞན་ནང་མེད།
[^2012K]: བྱེ་བར། སྣར་ཐང་། པེ་ཅིན།
[^2013K]: ཕོ། སྣར་ཐང་། པེ་ཅིན།
[^2014K]: རིམ་གྲོར། སྣར་ཐང་། པེ་ཅིན།
[^2015K]: སྨོད་ལ། སྣར་ཐང་། པེ་ཅིན།
[^2016K]: རྩི། སྣར་ཐང་། པེ་ཅིན།
[^2017K]: ལྟུང་བ། སྣར་ཐང་། པེ་ཅིན།
[^2018K]: བརྒལ། སྣར་ཐང་། པེ་ཅིན།
[^2019K]: བདེ་བས། སྣར་ཐང་། པེ་ཅིན།
[^2020K]: གྱུར་པ། སྣར་ཐང་། པེ་ཅིན།
[^2021K]: དཔང། སྣར་ཐང་། པེ་ཅིན།
[^2022K]: བསམས་པ། སྣར་ཐང་། པེ་ཅིན།
[^2023K]: མི། ཞེས་པར་མ་གཞན་ནང་མེད།
[^2024K]: ནི། སྣར་ཐང་། པེ་ཅིན།
[^2025K]: གླང་པོ་ཆེའི། སྣར་ཐང་། པེ་ཅིན།
[^2026K]: ཤིན་ཏུ། ཞེས་པར་མ་གཞན་ནང་མེད།
[^2027K]: སྤ། སྣར་ཐང་། པེ་ཅིན།
[^2028K]: ཅིང། སྣར་ཐང་། པེ་ཅིན།
[^2029K]: རྣམ་པར། སྣར་ཐང་། པེ་ཅིན།
[^2030K]: ཐོབ་པའི། པེ་ཅིན། འཐོབ་པའི། སྣར་ཐང་།
[^2031K]: ཤིན་ཏུ། ཞེས་པར་མ་གཞན་ནང་མེད།
[^2032K]: ཕལ་ལ། སྣར་ཐང་། པེ་ཅིན།
[^2033K]: བདེ་བ་དང་ལྡན་པའི། སྣར་ཐང་། པེ་ཅིན།
[^2034K]: སྲིད་པར། སྣར་ཐང་། པེ་ཅིན།
[^2035K]: ཤིན་ཏུ་མཆེ་བ། སྣར་ཐང་། པེ་ཅིན།
[^2036K]: མི་དང། ཞེས་པར་མ་གཞན་ནང་མེད།
[^2037K]: དང། ཞེས་པར་མ་གཞན་ནང་མེད།
[^2038K]: པདྨའི། སྣར་ཐང་། པེ་ཅིན།
[^2039K]: ལྡན། སྣར་ཐང་།
[^2040K]: མཉམ་པ། སྣར་ཐང་། པེ་ཅིན།
[^2041K]: འཕྲལ་བས། སྣར་ཐང་། པེ་ཅིན།
[^2042K]: བུང་རྣམ་པར་བཟློག་པ། སྣར་ཐང་། པེ་ཅིན།
[^2043K]: སྒོམ་པས་སྤངས་པའི། སྣར་ཐང་། སྒོམས་པས་སྤང་བའི། པེ་ཅིན།
[^2044K]: མ། སྣར་ཐང་། པེ་ཅིན།
[^2045K]: བརླང་བའི། སྣར་ཐང་། པེ་ཅིན།
[^2046K]: གིས། སྣར་ཐང་། པེ་ཅིན།
[^2047K]: ཡིན་ཏེ། སྣར་ཐང་། པེ་ཅིན།
[^2048K]: དེ་ལྟར། ཞེས་པར་མ་གཞན་ནང་མེད།
[^2049K]: སྨྲ་བར། སྣར་ཐང་། པེ་ཅིན།
[^2050K]: བྱ་བས། སྣར་ཐང་། པེ་ཅིན།
[^2051K]: ཆེན་པོ་ནི། སྣར་ཐང་། པེ་ཅིན།
[^2052K]: མཐུན་པར་པས་སེམས་ཅན། སྣར་ཐང་། པེ་ཅིན།
[^2053K]: འདི་དུ་སྟོན་ཏེ། སྣར་ཐང་། པེ་ཅིན།
[^2054K]: གི། སྣར་ཐང་། པེ་ཅིན།
[^2055K]: སུ། ཞེས་པར་མ་གཞན་ནང་མེད།
[^2056K]: བསྒོམ་པ། པེ་ཅིན། བསྒོམས་པ། སྣར་ཐང་།
[^2057K]: བསྒོམ་པ། སྣར་ཐང་། བསྒོམས་པ། པེ་ཅིན།
[^2058K]: ཡིན་ཏེ། སྣར་ཐང་། པེ་ཅིན།
[^2059K]: བསྒྲུབ་པ། སྣར་ཐང་། པེ་ཅིན།
[^2060K]: བསྒྲུབ་པ། སྣར་ཐང་། པེ་ཅིན།
[^2061K]: དང། ཞེས་པར་མ་གཞན་ནང་མེད།
[^2062K]: ན། སྣར་ཐང་། པེ་ཅིན།
[^2063K]: བཞི། སྣར་ཐང་། པེ་ཅིན།
[^2064K]: ལ་སྤྱོད་པ། ཞེས་པར་མ་གཞན་ནང་མེད།
[^2065K]: དུ། སྣར་ཐང་། པེ་ཅིན།
[^2066K]: རྣམས། ཞེས་པར་མ་གཞན་ནང་མེད།
[^2067K]: སྨྲ་བ། སྣར་ཐང་། པེ་ཅིན།
[^2068K]: ཀྱི་བར། ཞེས་པར་མ་གཞན་ནང་མེད།
[^2069K]: རིག་པར་ཞི། པེ་ཅིན།
[^2070K]: རྣམ་པར། སྣར་ཐང་། པེ་ཅིན།
[^2071K]: ནས། སྣར་ཐང་། པེ་ཅིན།
[^2072K]: འབྲས་ལ་སྦྱོར། སྣར་ཐང་། པེ་ཅིན།
[^2073K]: གྲོལ་བ་དང། སྣར་ཐང་། པེ་ཅིན།
[^2074K]: གྱིས། པེ་ཅིན།
[^2075K]: ཀྱི། སྣར་ཐང་། པེ་ཅིན།
[^2076K]: ལ། ཞེས་པར་མ་གཞན་ནང་མེད།
[^2077K]: གང། སྣར་ཐང་།
[^2078K]: ཀྱིས། སྣར་ཐང་། པེ་ཅིན།
[^2079K]: ཆེན་པོས། སྣར་ཐང་། པེ་ཅིན།
[^2080K]: ཀྱི། སྣར་ཐང་། པེ་ཅིན།
[^2081K]: དེ། སྣར་ཐང་། པེ་ཅིན།
[^2082K]: དེ། སྣར་ཐང་། པེ་ཅིན།
[^2083K]: གཞན་གྱི། སྣར་ཐང་། པེ་ཅིན།
[^2084K]: དུ། ཞེས་པར་མ་གཞན་ནང་མེད།
[^2085K]: ནི། སྣར་ཐང་། པེ་ཅིན།
[^2086K]: ་། ་ལན་ཅིག། སྣར་ཐང་། པེ་ཅིན།
[^2087K]: འགོད་པ། སྣར་ཐང་། པེ་ཅིན།
[^2088K]: འགོད་པ། སྣར་ཐང་། པེ་ཅིན།
[^2089K]: བརྗོད་དུ་མེད་པ། ཞེས་པར་མ་གཞན་ནང་མེད།
[^2090K]: བདེན་པ། སྣར་ཐང་། པེ་ཅིན།
[^2091K]: ཕྱིར་མི་འོང་བའི་འབྲས་བུ་དང། ཞེས་པར་མ་གཞན་ནང་མེད།
[^2092K]: ཅི། ཞེས་པར་མ་གཞན་ནང་མེད།
[^2093K]: འགོད་པ། སྣར་ཐང་། པེ་ཅིན།
[^2094K]: འགོད་པ། སྣར་ཐང་། པེ་ཅིན།
[^2095K]: འགོད་པ། སྣར་ཐང་། པེ་ཅིན།
[^2096K]: བགྱིད་པ། སྣར་ཐང་། པེ་ཅིན།
[^2097K]: ཏེ། སྣར་ཐང་། པེ་ཅིན།
[^2098K]: འཐོབ་པར། སྣར་ཐང་། པེ་ཅིན།
[^2099K]: འཐོབ་པ། སྣར་ཐང་། པེ་ཅིན།
[^2100K]: འཐོབ་པར། སྣར་ཐང་། པེ་ཅིན།
[^2101K]: མཁས་པས། སྣར་ཐང་། པེ་ཅིན།
[^2102K]: འགོད་པར། སྣར་ཐང་། པེ་ཅིན།
[^2103K]: ཁམས། ཞེས་པར་མ་གཞན་ནང་མེད།
[^2104K]: འགོད་པར། སྣར་ཐང་། པེ་ཅིན།
[^2105K]: འགོད་པར། སྣར་ཐང་། པེ་ཅིན།
[^2106K]: ཀྱིས། ཞེས་པར་མ་གཞན་ནང་མེད།
[^2107K]: བསྲབ་པས། སྣར་ཐང་། པེ་ཅིན།
[^2108K]: ཞེས། སྣར་ཐང་། པེ་ཅིན།
[^2109K]: ཞེས། སྣར་ཐང་། པེ་ཅིན།
[^2110K]: བཅད་པའི། སྣར་ཐང་། པེ་ཅིན།
[^2111K]: སྙོམས་པར་པར་འམ། སྣར་ཐང་།
[^2112K]: གཏོང། སྣར་ཐང་། པེ་ཅིན།
[^2113K]: འཇིག་རྟེན། སྣར་ཐང་། པེ་ཅིན།
[^2114K]: རྣམས། སྣར་ཐང་། པེ་ཅིན།
[^2115K]: མེད་དེ། པེ་ཅིན།
[^2116K]: བསྒོམ། སྣར་ཐང་། པེ་ཅིན།
[^2117K]: ཆོས་ཀྱི། ཞེས་པར་མ་གཞན་ནང་མེད།
[^2118K]: ཉལ། སྣར་ཐང་། པེ་ཅིན།
[^2119K]: ཡོངས་སུ། སྣར་ཐང་། པེ་ཅིན།
[^2120K]: ཆོས་ཀྱི། སྣར་ཐང་། པེ་ཅིན།
[^2121K]: ཡང། ཞེས་པར་མ་གཞན་ནང་མེད།
[^2122K]: ཡང། ཞེས་པར་མ་གཞན་ནང་མེད།
[^2123K]: འགྱུར་ལ། སྣར་ཐང་། པེ་ཅིན།
[^2124K]: སྒོམ། སྣར་ཐང་། པེ་ཅིན།
[^2125K]: འགྱུར་བའམ། སྣར་ཐང་། པེ་ཅིན།
[^2126K]: ན་སྣང་བར། སྣར་ཐང་། པེ་ཅིན།
[^2127K]: གང། ཞེས་པར་མ་གཞན་ནང་མེད།
[^2128K]: ཀྱི་ཆོས། པེ་ཅིན། ཀྱིས་ཆོས། སྣར་ཐང་།
[^2129K]: ལ། ཞེས་པར་མ་གཞན་ནང་མེད།
[^2130K]: ན། སྣར་ཐང་། པེ་ཅིན།
[^2131K]: གྲོལ་བར། སྣར་ཐང་། པེ་ཅིན།
[^2132K]: ལྟ་བུའི། སྣར་ཐང་།
[^2133K]: རྟོགས། སྣར་ཐང་། པེ་ཅིན།
[^2134K]: གི། སྣར་ཐང་། པེ་ཅིན།
[^2135K]: ལྟ་བུར། སྣར་ཐང་། པེ་ཅིན།
[^2136K]: དེའི་ཕྱིར། ཞེས་པར་མ་གཞན་ནང་མེད།
[^2137K]: ཆེན་པོའི། སྣར་ཐང་། པེ་ཅིན།
[^2138K]: མཚན་མ། སྣར་ཐང་། པེ་ཅིན།
[^2139K]: རྟགས་པ། སྣར་ཐང་། པེ་ཅིན།
[^2140K]: གི། སྣར་ཐང་། པེ་ཅིན།
[^2141K]: སྐྱེ་གནས་པ། སྣར་ཐང་། པེ་ཅིན།
[^2142K]: གིས། སྣར་ཐང་། པེ་ཅིན།
[^2143K]: རྟོག་པ། སྣར་ཐང་། པེ་ཅིན།
[^2144K]: བཏགས་པ། སྣར་ཐང་། པེ་ཅིན།
[^2145K]: ཀྱི། སྣར་ཐང་། པེ་ཅིན།
[^2146K]: བསྐུལ། སྣར་ཐང་། པེ་ཅིན།
[^2147K]: བཏགས། སྣར་ཐང་། པེ་ཅིན།
[^2148K]: དེ་ལྟར། སྣར་ཐང་། པེ་ཅིན།
[^2149K]: སྦྱོང་བར། སྣར་ཐང་།
[^2150K]: གཞག་པ། སྣར་ཐང་། པེ་ཅིན།
[^2151K]: དང། ཞེས་པར་མ་གཞན་ནང་མེད།
[^2152K]: མེད་པ། སྣར་ཐང་། པེ་ཅིན།
[^2153K]: ཀྱི། སྣར་ཐང་། པེ་ཅིན།
[^2154K]: དེ་ལྟར། སྣར་ཐང་། པེ་ཅིན།
[^2155K]: བྱའོ། སྣར་ཐང་། པེ་ཅིན།
[^2156K]: མང་པོས། སྣར་ཐང་། པེ་ཅིན།
[^2157K]: གྱིས། སྣར་ཐང་།
[^2158K]: བརླབ་པར། སྣར་ཐང་།
[^2159K]: མེད། སྣར་ཐང་། པེ་ཅིན།
[^2160K]: ཡིན། སྣར་ཐང་། པེ་ཅིན།
[^2161K]: སེང་ལྡེང། སྣར་ཐང་། པེ་ཅིན།
[^2162K]: ཆགས། སྣར་ཐང་། པེ་ཅིན།
[^2163K]: སོ། སྣར་ཐང་། པེ་ཅིན།
[^2164K]: དེ་ལྟར་ན། སྣར་ཐང་།
[^2165K]: འཇིགས་པ། སྣར་ཐང་། པེ་ཅིན།
[^2166K]: གང། ཞེས་པར་མ་གཞན་ནང་མེད།
[^2167K]: དེ་བཞིན། སྣར་ཐང་། པེ་ཅིན།
[^2168K]: གང་ནས། སྣར་ཐང་། པེ་ཅིན།
[^2169K]: སྟེ། སྣར་ཐང་། པེ་ཅིན།
[^2170K]: མ་སོང་བར། སྣར་ཐང་། པེ་ཅིན།
[^2171K]: སྟེ། ཞེས་པར་མ་གཞན་ནང་མེད།
[^2172K]: བྲི་བ། སྣར་ཐང་། པེ་ཅིན།
[^2173K]: ནས། སྣར་ཐང་། པེ་ཅིན།
[^2174K]: དུ་མ། སྣར་ཐང་། པེ་ཅིན།
[^2175K]: དེ། ཞེས་པར་མ་གཞན་ནང་མེད།
[^2176K]: ཀྱང། ཞེས་པར་མ་གཞན་ནང་མེད།
[^2177K]: གང། ཞེས་པར་མ་གཞན་ནང་མེད།
[^2178K]: གང། ཞེས་པར་མ་གཞན་ནང་མེད།
[^2179K]: འོང། སྣར་ཐང་། པེ་ཅིན།
[^2180K]: ན། ཞེས་པར་མ་གཞན་ནང་མེད།
[^2181K]: མ། ཞེས་པར་མ་གཞན་ནང་མེད།
[^2182K]: ཀྱིས། སྣར་ཐང་། པེ་ཅིན།
[^2183K]: ཐ་དད། སྣར་ཐང་།
[^2184K]: སྡུག་བ། སྣར་ཐང་། པེ་ཅིན།
[^2185K]: ཞེས་བྱ་བར། སྣར་ཐང་། པེ་ཅིན།
[^2186K]: དཀྲུག་པར། སྣར་ཐང་། པེ་ཅིན།
[^2187K]: ཀྱི། སྣར་ཐང་། པེ་ཅིན།
[^2188K]: མ། སྣར་ཐང་། པེ་ཅིན།
[^2189K]: མ། སྣར་ཐང་། པེ་ཅིན།
[^2190K]: སྤྱོད་པས། སྣར་ཐང་། པེ་ཅིན།
[^2191K]: ནི་ཆོས། ཞེས་པར་མ་གཞན་ནང་མེད།
[^2192K]: འདས་པའི་ཆོས། སྣར་ཐང་། པེ་ཅིན།
[^2193K]: བཅས་པ། སྣར་ཐང་། པེ་ཅིན།
[^2194K]: སླབ་པར། སྣར་ཐང་། བསླབས་པར། པེ་ཅིན།
[^2195K]: སླབ་པར། སྣར་ཐང་། བསླབས་པར། པེ་ཅིན།
[^2196K]: ཇི་ལྟར། ཞེས་པར་མ་གཞན་ནང་མེད།
[^2197K]: རིགས། སྣར་ཐང་། པེ་ཅིན།
[^2198K]: གྱི། ཞེས་པར་མ་གཞན་ནང་མེད།
[^2199K]: སྐྱེད་པ། སྣར་ཐང་། པེ་ཅིན།
[^2200K]: བསླབ། སྣར་ཐང་། པེ་ཅིན།
[^2201K]: འཚལ། སྣར་ཐང་། པེ་ཅིན།
[^2202K]: རྣམས། ཞེས་པར་མ་གཞན་ནང་མེད།
[^2203K]: བགྱིད་པ། སྣར་ཐང་། པེ་ཅིན།
[^2204K]: ཡང། ཞེས་པར་མ་གཞན་ནང་མེད།
[^2205K]: ཡང། ཞེས་པར་མ་གཞན་ནང་མེད།
[^2206K]: ཆོས་ཉིད་ཀྱང་ཆོས་ཀྱི་དབྱིངས་མ་མཆིས་ཏེ། བྱང་ཆུབ་ཀྱི་ཕྱོགས་ཀྱི་ཆོས་ཉིད་ཀྱང། སྣར་ཐང་། ཆོས་ཉིད་ཀྱང་ཆོས་ཀྱི་དབྱིངས་མ་མཆིས་ཏེ།བྱང་ཆུབ་ཀྱི་ཕྱོགས་ཀྱི་ཆོས་ཉིད་ཀྱང། པེ་ཅིན།
[^2207K]: ཆོས་ཉིད། སྣར་ཐང་། པེ་ཅིན།
[^2208K]: རྣམས། སྣར་ཐང་། པེ་ཅིན།
[^2209K]: རྣམས། ཞེས་པར་མ་གཞན་ནང་མེད།
[^2210K]: དེ་བཞིན་དུ། ཞེས་པར་མ་གཞན་ནང་མེད།
[^2211K]: ཉིད། ཞེས་པར་མ་གཞན་ནང་མེད།
[^2212K]: ཆོས། ཞེས་པར་མ་གཞན་ནང་མེད།
[^2213K]: དང། སྣར་ཐང་། པེ་ཅིན།
[^2214K]: དཔེར་ན། ཞེས་པར་མ་གཞན་ནང་མེད།
[^2215K]: ཡས། སྣར་ཐང་། པེ་ཅིན།
[^2216K]: སྟན་དང། སྣར་ཐང་། པེ་ཅིན།
[^2217K]: བསྲུང་བའམ། སྣར་ཐང་། པེ་ཅིན།
[^2218K]: ལྟ་པོའི། སྣར་ཐང་། པེ་ཅིན།
[^2219K]: ཚངས་པ། སྣར་ཐང་། པེ་ཅིན།
[^2220K]: ལྷ། ཞེས་པར་མ་གཞན་ནང་མེད།
[^2221K]: རྣམས། ཞེས་པར་མ་གཞན་ནང་མེད།
[^2222K]: དུ། ཞེས་པར་མ་གཞན་ནང་མེད།
[^2223K]: བསྒྲུབ་པ། སྣར་ཐང་། པེ་ཅིན།
[^2224K]: བརྩེ། སྣར་ཐང་། པེ་ཅིན།
[^2225K]: རྣམས། ཞེས་པར་མ་གཞན་ནང་མེད།
[^2226K]: རྣམས། ཞེས་པར་མ་གཞན་ནང་མེད།
[^2227K]: བསླབ་པ། སྣར་ཐང་། པེ་ཅིན།
[^2228K]: དུ། ཞེས་པར་མ་གཞན་ནང་མེད།
[^2229K]: ཀྱི། སྣར་ཐང་། པེ་ཅིན།
[^2230K]: སྤྱད་པའི། སྣར་ཐང་།
[^2231K]: མ། སྣར་ཐང་། པེ་ཅིན།
[^2232K]: བསྲུང་བ། སྣར་ཐང་། པེ་ཅིན།
[^2233K]: བསྲུང་བ། སྣར་ཐང་། པེ་ཅིན།
[^2234K]: གཞན། ཞེས་པར་མ་གཞན་ནང་མེད།
[^2235K]: བསྲུང་བ། སྣར་ཐང་། པེ་ཅིན།
[^2236K]: མཐུན་པ། སྣར་ཐང་། པེ་ཅིན།
[^2237K]: ཡང། ཞེས་པར་མ་གཞན་ནང་མེད།
[^2238K]: བརྗོད་པ་ཡིན། སྣར་ཐང་། པེ་ཅིན།
[^2239K]: ལ། ཞེས་པར་མ་གཞན་ནང་མེད།
[^2240K]: སྤྱོད་པ། སྣར་ཐང་། པེ་ཅིན།
[^2241K]: ཡང་དག་པར། སྣར་ཐང་། པེ་ཅིན།
[^2242K]: གིས། སྣར་ཐང་། པེ་ཅིན།
[^2243K]: སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་ཀྱི་ལེགས་པ་བརྗོད་པ་ཡིན། ཞེས་པར་མ་གཞན་ནང་མེད།
[^2244K]: མཐུན་པའི། སྣར་ཐང་། པེ་ཅིན།
[^2245K]: ཡིན་ནམ། སྣར་ཐང་། པེ་ཅིན།
[^2246K]: སྤྱད་པ། ཅོ་ནེ། སྣར་ཐང་། པེ་ཅིན།
[^2247K]: ཡང། ཞེས་པར་མ་གཞན་ནང་མེད།
[^2248K]: ལ། ཞེས་པར་མ་གཞན་ནང་མེད།
[^2249K]: སྒོམ་པ། སྣར་ཐང་། པེ་ཅིན།
[^2250K]: སྒོམ་པར། སྣར་ཐང་། པེ་ཅིན།
[^2251K]: སྒོམ་པ། སྣར་ཐང་། པེ་ཅིན།
[^2252K]: འཁྲུག་པ། སྣར་ཐང་། པེ་ཅིན།
[^2253K]: འགྱུར་བའི་དེ། སྣར་ཐང་།
[^2254K]: ཏེ། སྣར་ཐང་། པེ་ཅིན།
[^2255K]: འགོད། སྣར་ཐང་། པེ་ཅིན།
[^2256K]: མཐའ་མའི། སྣར་ཐང་། པེ་ཅིན།
[^2257K]: མཐའ་མའི། སྣར་ཐང་། པེ་ཅིན།
[^2258K]: ཀྱི། སྣར་ཐང་། པེ་ཅིན།
[^2259K]: མ་སེམས་ཤིག། སྣར་ཐང་། པེ་ཅིན།
[^2260K]: འདི། སྣར་ཐང་། པེ་ཅིན།
[^2261K]: ཅིག། སྣར་ཐང་། པེ་ཅིན།
[^2262K]: བྱིན་པར། སྣར་ཐང་། པེ་ཅིན།
[^2263K]: ཁྱལ་པ། སྣར་ཐང་། པེ་ཅིན།
[^2264K]: ཁྱལ་པ། སྣར་ཐང་། པེ་ཅིན།
[^2265K]: ལྟ་བར་བ་བརྟགས་པ། སྣར་ཐང་། པེ་ཅིན།
[^2266K]: ལྟ་བར། ཞེས་པར་མ་གཞན་ནང་མེད།
[^2267K]: རྣམས། ཞེས་པར་མ་གཞན་ནང་མེད།
[^2268K]: ཀྱིས། སྣར་ཐང་། པེ་ཅིན།
[^2269K]: འདི་ལྟ་སྟེ་མྱ་ངན། སྣར་ཐང་།
[^2270K]: ཡང། ཞེས་པར་མ་གཞན་ནང་མེད།
[^2271K]: འདི་སྐད་དུ་འདོམས། སྣར་ཐང་། པེ་ཅིན།
[^2272K]: ཀྱིས། སྣར་ཐང་། པེ་ཅིན།
[^2273K]: ཞེས་ནས། སྣར་ཐང་། པེ་ཅིན།
[^2274K]: རིམས་ཀྱིས། སྣར་ཐང་། པེ་ཅིན།
[^2275K]: ཀྱི། སྣར་ཐང་། པེ་ཅིན།
[^2276K]: ཀྱང། སྣར་ཐང་།
[^2277K]: ཀྱང། པེ་ཅིན།
[^2278K]: གྱིས། ཞེས་པར་མ་གཞན་ནང་མེད།
[^2279K]: ཀྱི། སྣར་ཐང་། པེ་ཅིན།
[^2280K]: ཀྱི། སྣར་ཐང་། པེ་ཅིན།
[^2281K]: ཀྱི། སྣར་ཐང་། པེ་ཅིན།
[^2282K]: གནས་པ། སྣར་ཐང་། པེ་ཅིན།
[^2283K]: སྟོང་པ་ཉིད། ཞེས་པར་མ་གཞན་ནང་མེད།
[^2284K]: མེད་པ་པའམ། སྣར་ཐང་། པེ་ཅིན།
[^2285K]: རྩོམ། སྣར་ཐང་། པེ་ཅིན།
[^2286K]: གྱི། སྣར་ཐང་། པེ་ཅིན།
[^2287K]: ཡང། ཞེས་པར་མ་གཞན་ནང་མེད།
[^2288K]: གྱི། སྣར་ཐང་། པེ་ཅིན།
[^2289K]: རྣམ་པར། སྣར་ཐང་། པེ་ཅིན།
[^2290K]: རབ་ཏུ། ཞེས་པར་མ་གཞན་ནང་མེད།
[^2291K]: འདོམས། སྣར་ཐང་། པེ་ཅིན།
[^2292K]: ཀྱིས། སྣར་ཐང་། པེ་ཅིན།
[^2293K]: ཀྱི། སྣར་ཐང་། པེ་ཅིན།
[^2294K]: བསྲུང་བའམ། སྣར་ཐང་། པེ་ཅིན།
[^2295K]: བསྐྱེད་པའམ། སྣར་ཐང་། པེ་ཅིན།
[^2296K]: སམ། སྣར་ཐང་། པེ་ཅིན།
[^2297K]: སམ། སྣར་ཐང་། པེ་ཅིན།
[^2298K]: ཆེན་པོ། སྣར་ཐང་། པེ་ཅིན།
[^2299K]: མཁྱེན། སྣར་ཐང་།
[^2300K]: ཐོས་པ། སྣར་ཐང་། པེ་ཅིན།
[^2301K]: རྗེས། སྣར་ཐང་། པེ་ཅིན།
[^2302K]: སྒོམ་པ། སྣར་ཐང་། པེ་ཅིན།
[^2303K]: བསྒོམས་པར། སྣར་ཐང་། པེ་ཅིན།
[^2304K]: མམའམ། སྣར་ཐང་། པེ་ཅིན།
[^2305K]: མམའམ། སྣར་ཐང་། པེ་ཅིན།
[^2306K]: མམའམ། སྣར་ཐང་། པེ་ཅིན།
[^2307K]: བསྒོམས་པར། སྣར་ཐང་། པེ་ཅིན།
[^2308K]: བསྒོམས་པར། སྣར་ཐང་། པེ་ཅིན།
[^2309K]: ཀྱང། ཞེས་པར་མ་གཞན་ནང་མེད།
[^2310K]: འདོམས། སྣར་ཐང་། པེ་ཅིན།
[^2311K]: འདོམས། སྣར་ཐང་། པེ་ཅིན།
[^2312K]: འདོམས། སྣར་ཐང་། པེ་ཅིན།
[^2313K]: ལ། སྣར་ཐང་། པེ་ཅིན།
[^2314K]: བསྒོམ་པ། སྣར་ཐང་། པེ་ཅིན།
[^2315K]: འཇིག་པ། སྣར་ཐང་།
[^2316K]: འདོམས། སྣར་ཐང་། པེ་ཅིན།
[^2317K]: གྱི། སྣར་ཐང་། པེ་ཅིན།
[^2318K]: ཆོས་རྣམས། ཞེས་པར་མ་གཞན་ནང་མེད།
[^2319K]: ནང་སྟོང་པ་ཉིད་དང། ཞེས་པར་མ་གཞན་ནང་མེད།
[^2320K]: སྟོང་པ་ནི། སྣར་ཐང་། པེ་ཅིན།
[^2321K]: མི། ཞེས་པར་མ་གཞན་ནང་མེད།
[^2322K]: འགྱུར་ཏེ། སྣར་ཐང་། པེ་ཅིན།
[^2323K]: ཡིན་ཏེ། སྣར་ཐང་། པེ་ཅིན།
[^2324K]: འགོད་པའམ། སྣར་ཐང་། པེ་ཅིན།
[^2325K]: ལ། ཞེས་པར་མ་གཞན་ནང་མེད།
[^2326K]: དེས། ཞེས་པར་མ་གཞན་ནང་མེད།
[^2327K]: བརྟགས་པ། སྣར་ཐང་། པེ་ཅིན།
[^2328K]: བསོ་བ། སྣར་ཐང་། པེ་ཅིན།
[^2329K]: བརྒྱད་ཅུ་བཏགས་པ། སྣར་ཐང་། པེ་ཅིན།
[^2330K]: འོང། པེ་ཅིན། འོངས། སྣར་ཐང་།
[^2331K]: སྤྲུལ་པས་སྤྲུལ་པའི། སྣར་ཐང་། པེ་ཅིན།
[^2332K]: ནས། སྣར་ཐང་།
[^2333K]: དམ། སྣར་ཐང་། པེ་ཅིན།
[^2334K]: མཁྲིས་པའི། སྣར་ཐང་། པེ་ཅིན།
[^2335K]: དེ། སྣར་ཐང་། པེ་ཅིན།
[^2336K]: ལ། སྣར་ཐང་། པེ་ཅིན།
[^2337K]: ཏེ། སྣར་ཐང་། པེ་ཅིན།
[^2338K]: དོ། སྣར་ཐང་། པེ་ཅིན།
[^2339K]: གྲོལ་བའི། སྣར་ཐང་། པེ་ཅིན།
[^2340K]: སྤྱོད། སྣར་ཐང་། པེ་ཅིན།
[^2341K]: ཀྱི། ཞེས་པར་མ་གཞན་ནང་མེད།
[^2342K]: ཡང། ཞེས་པར་མ་གཞན་ནང་མེད།
[^2343K]: གྱིས། ཞེས་པར་མ་གཞན་ནང་མེད།
[^2344K]: ཆེན་པོས་དེ་རྣམས་ཀྱི་ཐད། སྣར་ཐང་། པེ་ཅིན།
[^2345K]: ཉིད། སྣར་ཐང་། པེ་ཅིན།
[^2346K]: དེ་ལྟར། སྣར་ཐང་། པེ་ཅིན།
[^2347K]: རྣམས། ཞེས་པར་མ་གཞན་ནང་མེད།
[^2348K]: སེམས་པར། སྣར་ཐང་།
[^2349K]: གལ་ཏེ། ཞེས་པར་མ་གཞན་ནང་མེད།
[^2350K]: ཀྱང། ཞེས་པར་མ་གཞན་ནང་མེད།
[^2351K]: སྐྱེ་མཆེད་དང་། ཁམས། སྣར་ཐང་། པེ་ཅིན།
[^2352K]: རྣམས། ཞེས་པར་མ་གཞན་ནང་མེད།
[^2353K]: པ་ཉིད་ཀྱི་བར་ཡང་གཞན་ལ་རང་བཞིན་སྟོང་པ་ཉིད་ཀྱང་གཞན། ཞེས་པར་མ་གཞན་ནང་མེད།
[^2354K]: གིས། སྣར་ཐང་། པེ་ཅིན།
[^2355K]: ཡང། ཞེས་པར་མ་གཞན་ནང་མེད།
[^2356K]: གིས། སྣར་ཐང་། པེ་ཅིན།
[^2357K]: ལ། ཞེས་པར་མ་གཞན་ནང་མེད།
[^2358K]: དགའ་བ། སྣར་ཐང་། པེ་ཅིན།
[^2359K]: ལ། སྣར་ཐང་། པེ་ཅིན།
[^2360K]: གྲོལ། སྣར་ཐང་། པེ་ཅིན།
[^2361K]: གྲོལ། སྣར་ཐང་། པེ་ཅིན།
[^2362K]: སྟོང་པའོ། སྣར་ཐང་། པེ་ཅིན།
[^2363K]: ནི། ཞེས་པར་མ་གཞན་ནང་མེད།
[^2364K]: བྱ་བར། སྣར་ཐང་། པེ་ཅིན།
[^2365K]: ལ། སྣར་ཐང་། པེ་ཅིན།
[^2366K]: མི། ཞེས་པར་མ་གཞན་ནང་མེད།
[^2367K]: ཤེས་པ། སྣར་ཐང་། པེ་ཅིན།
[^2368K]: བྱེད། སྣར་ཐང་། པེ་ཅིན།
[^2369K]: བྱེད། སྣར་ཐང་། པེ་ཅིན།
[^2370K]: སྟོང་པ། སྣར་ཐང་། པེ་ཅིན།
[^2371K]: རྣམས། ཞེས་པར་མ་གཞན་ནང་མེད།
[^2372K]: བྱེད། སྣར་ཐང་། པེ་ཅིན།
[^2373K]: བྱེད། སྣར་ཐང་། པེ་ཅིན།
[^2374K]: ལས། སྣར་ཐང་།
[^2375K]: ནི། ཞེས་པར་མ་གཞན་ནང་མེད།
[^2376K]: འབྱེད་པས། སྣར་ཐང་། པེ་ཅིན།
[^2377K]: རྣམས། སྣར་ཐང་། པེ་ཅིན།
[^2378K]: རྣམས། ཞེས་པར་མ་གཞན་ནང་མེད།
[^2379K]: གི། སྣར་ཐང་། པེ་ཅིན།
[^2380K]: གིས། སྣར་ཐང་། པེ་ཅིན།
[^2381K]: གི། སྣར་ཐང་། པེ་ཅིན།
[^2382K]: འབྱུང་བ། སྣར་ཐང་། པེ་ཅིན།
[^2383K]: གི། སྣར་ཐང་། པེ་ཅིན།
[^2384K]: གི། སྣར་ཐང་། པེ་ཅིན།
[^2385K]: རྣམས། ཞེས་པར་མ་གཞན་ནང་མེད།
[^2386K]: བྱང་པོ། སྣར་ཐང་། པེ་ཅིན།
[^2387K]: སྤྲུལ་པ། སྣར་ཐང་། པེ་ཅིན།
[^2388K]: སྤྱོད། སྣར་ཐང་།
[^2389K]: ལ། ཞེས་པར་མ་གཞན་ནང་མེད།
[^2390K]: ཡང། ཞེས་པར་མ་གཞན་ནང་མེད།
[^2391K]: ཡང། ཞེས་པར་མ་གཞན་ནང་མེད།
[^2392K]: རྣམས། ཞེས་པར་མ་གཞན་ནང་མེད།
[^2393K]: ན། ཞེས་པར་མ་གཞན་ནང་མེད།
[^2394K]: རྣམས། ཞེས་པར་མ་གཞན་ནང་མེད།
[^2395K]: རྣམས། ཞེས་པར་མ་གཞན་ནང་མེད།
[^2396K]: དུ། ཞེས་པར་མ་གཞན་ནང་མེད།
[^2397K]: རྣམས། ཞེས་པར་མ་གཞན་ནང་མེད།
[^2398K]: བརྒྱད་ཅུས། སྣར་ཐང་། པེ་ཅིན།
[^2399K]: བཞི། སྣར་ཐང་། པེ་ཅིན།
[^2400K]: དང་མངོན་པར་ཤེས་པ། སྣར་ཐང་། པེ་ཅིན།
[^2401K]: རྣམས། ཞེས་པར་མ་གཞན་ནང་མེད།
[^2402K]: དང། སྣར་ཐང་། པེ་ཅིན།
[^2403K]: གྱུར་པ། སྣར་ཐང་། པེ་ཅིན།
[^2404K]: ཏམ། སྣར་ཐང་། པེ་ཅིན།
[^2405K]: ཀྱི། སྣར་ཐང་། པེ་ཅིན།
[^2406K]: བཞི། ཞེས་པར་མ་གཞན་ནང་མེད།
[^2407K]: དེ་ལྟ་བུ། ཞེས་པར་མ་གཞན་ནང་མེད།
[^2408K]: མ། སྣར་ཐང་། པེ་ཅིན།
[^2409K]: བཅུ། ཞེས་པར་མ་གཞན་ནང་མེད།
[^2410K]: ཇི་ལྟར། སྣར་ཐང་། པེ་ཅིན།
[^2411K]: ཡང་དག་པའི། སྣར་ཐང་། པེ་ཅིན།
[^2412K]: མ། སྣར་ཐང་། པེ་ཅིན།
[^2413K]: དུའང། སྣར་ཐང་། པེ་ཅིན།
[^2414K]: ཐོབ་པར། སྣར་ཐང་།
[^2415K]: དེ་དག། སྣར་ཐང་། པེ་ཅིན།
[^2416K]: མི། སྣར་ཐང་། པེ་ཅིན།
[^2417K]: དེ་དག། སྣར་ཐང་། པེ་ཅིན།
[^2418K]: ཐོབ་པར། སྣར་ཐང་། པེ་ཅིན།
[^2419K]: ཐོབ་པར། སྣར་ཐང་། པེ་ཅིན།
[^2420K]: དེ་དག། སྣར་ཐང་། པེ་ཅིན།
[^2421K]: ཐོབ་པར། སྣར་ཐང་། པེ་ཅིན།
[^2422K]: བགྱི་བ། སྣར་ཐང་། པེ་ཅིན།
[^2423K]: ལ། ཞེས་པར་མ་གཞན་ནང་མེད།
[^2424K]: བྱ་བའི། སྣར་ཐང་། པེ་ཅིན།
[^2425K]: ལ། ཞེས་པར་མ་གཞན་ནང་མེད།
[^2426K]: རྣམས། ཞེས་པར་མ་གཞན་ནང་མེད།
[^2427K]: ལ། སྣར་ཐང་། པེ་ཅིན།
[^2428K]: ཆེན་པོ། སྣར་ཐང་། པེ་ཅིན།
[^2429K]: ཆོས། ཞེས་པར་མ་གཞན་ནང་མེད།
[^2430K]: ཡང། སྣར་ཐང་། པེ་ཅིན།
[^2431K]: བཟུངས། སྣར་ཐང་།
[^2432K]: འདི། སྣར་ཐང་། པེ་ཅིན།
[^2433K]: ཅི་ཞིག། ཞེས་པར་མ་གཞན་ནང་མེད།
[^2434K]: མེད་པའོ། སྣར་ཐང་། པེ་ཅིན།
[^2435K]: བཟུང་དུ་མེད་པའོ། སྣར་ཐང་། པེ་ཅིན།
[^2436K]: སྟོང་པ། སྣར་ཐང་།
[^2437K]: བཟུང་དུ་མེད་པའོ། སྣར་ཐང་། པེ་ཅིན།
[^2438K]: ཐར་པ་པའམ། སྣར་ཐང་། པེ་ཅིན།
[^2439K]: བསླབས་པར། སྣར་ཐང་།
[^2440K]: བསླབ་པར། སྣར་ཐང་། པེ་ཅིན།
[^2441K]: ཡང། ཞེས་པར་མ་གཞན་ནང་མེད།
[^2442K]: སོ་སོ། སྣར་ཐང་། པེ་ཅིན།
[^2443K]: སོ་སོ། སྣར་ཐང་། པེ་ཅིན།
[^2444K]: སོ་སོ། སྣར་ཐང་། པེ་ཅིན།
[^2445K]: སོ་སོ། སྣར་ཐང་། པེ་ཅིན།
[^2446K]: ལགས་པར། སྣར་ཐང་། པེ་ཅིན།
[^2447K]: ལ། ཞེས་པར་མ་གཞན་ནང་མེད།
[^2448K]: ལ། སྣར་ཐང་། པེ་ཅིན།
[^2449K]: འཇོག། སྣར་ཐང་། པེ་ཅིན།
[^2450K]: མཁས་པས། སྣར་ཐང་།
[^2451K]: གྱུར་པའམ། སྣར་ཐང་། པེ་ཅིན།
[^2452K]: དེ་བས་ན། སྣར་ཐང་། པེ་ཅིན།
[^2453K]: རང་བཞིན་སྟོང་པ་ཉིད་དང། ཞེས་པར་མ་གཞན་ནང་མེད།
[^2454K]: ཡང་དག་པ། སྣར་ཐང་། པེ་ཅིན།
[^2455K]: དམིགས་པ། སྣར་ཐང་། པེ་ཅིན།
[^2456K]: ལ། སྣར་ཐང་། པེ་ཅིན།
[^2457K]: སྤྱོད་པ། སྣར་ཐང་། པེ་ཅིན།
[^2458K]: ཡང། ཞེས་པར་མ་གཞན་ནང་མེད།
[^2459K]: སེམས་རྣམས་གཅིངས་པ། སྣར་ཐང་། སེམས་རྣམས་བཅིངས་པ། པེ་ཅིན།
[^2460K]: གྲོལ་བ། སྣར་ཐང་། པེ་ཅིན།
[^2461K]: ། ་སེམས་ཅན་བཅིངས་པ་དང་གྲོལ་བ་མ་མཆིས། སྣར་ཐང་། པེ་ཅིན།
[^2462K]: གྲོལ་བ། སྣར་ཐང་། པེ་ཅིན།
[^2463K]: རྣམས། སྣར་ཐང་། པེ་ཅིན།
[^2464K]: མི་དམིགས། སྣར་ཐང་། པེ་ཅིན།
[^2465K]: རྣམས། སྣར་ཐང་། པེ་ཅིན།
[^2466K]: ལ་ལས། སྣར་ཐང་། པེ་ཅིན།
[^2467K]: གྱུར་ལ། སྣར་ཐང་། པེ་ཅིན།
[^2468K]: སྟེ། སྣར་ཐང་། པེ་ཅིན།
[^2469K]: གི། སྣར་ཐང་། པེ་ཅིན།
[^2470K]: ཆོས། ཞེས་པར་མ་གཞན་ནང་མེད།
[^2471K]: ཡང། སྣར་ཐང་། པེ་ཅིན།
[^2472K]: ཡོད་དེ། སྣར་ཐང་། པེ་ཅིན།
[^2473K]: རྒྱ་བར། སྣར་ཐང་། པེ་ཅིན།
[^2474K]: གྱི། སྣར་ཐང་། པེ་ཅིན།
[^2475K]: བྱ་སྟེ། སྣར་ཐང་། པེ་ཅིན།
[^2476K]: ལ། ཞེས་པར་མ་གཞན་ནང་མེད།
[^2477K]: འདུལ། སྣར་ཐང་། པེ་ཅིན།
[^2478K]: ཆེན་པོ་པོས། སྣར་ཐང་། པེ་ཅིན།
[^2479K]: སྟོང་པ་ཉིད། ཞེས་པར་མ་གཞན་ནང་མེད།
[^2480K]: བགྱིད་པ། སྣར་ཐང་། པེ་ཅིན།
[^2481K]: འདོམས། སྣར་ཐང་། པེ་ཅིན།
[^2482K]: འདོམས། སྣར་ཐང་། པེ་ཅིན།
[^2483K]: བསྐལ་པ། སྣར་ཐང་།
[^2484K]: དེ། ཞེས་པར་མ་གཞན་ནང་མེད།
[^2485K]: དག་ཀྱང། སྣར་ཐང་། པེ་ཅིན།
[^2486K]: འགོད། སྣར་ཐང་། པེ་ཅིན།
[^2487K]: འགོད། སྣར་ཐང་། པེ་ཅིན།
[^2488K]: འགོད། སྣར་ཐང་། པེ་ཅིན།
[^2489K]: ད། པེ་ཅིན། ཚད། སྣར་ཐང་།
[^2490K]: མེད་པ། ཞེས་པར་མ་གཞན་ནང་མེད།
[^2491K]: དགྲ་བཅོམ། སྣར་ཐང་།
[^2492K]: ཀྱིས། སྣར་ཐང་། པེ་ཅིན།
[^2493K]: བསྐུལ། སྣར་ཐང་། པེ་ཅིན།
[^2494K]: དེ། སྣར་ཐང་། པེ་ཅིན།
[^2495K]: ཁྱེད། སྣར་ཐང་། པེ་ཅིན།
[^2496K]: དུ། ཞེས་པར་མ་གཞན་ནང་མེད།
[^2497K]: གིས། སྣར་ཐང་། པེ་ཅིན།
[^2498K]: བཅུ། ཞེས་པར་མ་གཞན་ནང་མེད།
[^2499K]: ལ། སྣར་ཐང་། པེ་ཅིན།
[^2500K]: ལ། ཞེས་པར་མ་གཞན་ནང་མེད།
[^2501K]: སྤོས་དང། ཞེས་པར་མ་གཞན་ནང་མེད།
[^2502K]: བྱུ། སྣར་ཐང་། པེ་ཅིན།
[^2503K]: འཕོངས་པ། སྣར་ཐང་། པེ་ཅིན།
[^2504K]: འཕོངས་པས། སྣར་ཐང་། པེ་ཅིན།
[^2505K]: གྲངས། སྣར་ཐང་།
[^2506K]: འཕོངས་པ། སྣར་ཐང་། པེ་ཅིན།
[^2507K]: མནོས། སྣར་ཐང་། པེ་ཅིན།
[^2508K]: བསྲུང་ངོ། སྣར་ཐང་། པེ་ཅིན།
[^2509K]: འཕོངས། སྣར་ཐང་། པེ་ཅིན།
[^2510K]: ཅི་ཡང། སྣར་ཐང་། པེ་ཅིན།
[^2511K]: འཕོངས་པ། སྣར་ཐང་། པེ་ཅིན།
[^2512K]: ཁྱེད། ཞེས་པར་མ་གཞན་ནང་མེད།
[^2513K]: བརྒལ། སྣར་ཐང་། པེ་ཅིན།
[^2514K]: རྟོགས་པས། ཅོ་ནེ། སྣར་ཐང་། པེ་ཅིན།
[^2515K]: དེ། སྣར་ཐང་། པེ་ཅིན།
[^2516K]: མཐོང། སྣར་ཐང་། པེ་ཅིན།
[^2517K]: ཀྱེ། ཞེས་པར་མ་གཞན་ནང་མེད།
[^2518K]: བརྩམ། སྣར་ཐང་། པེ་ཅིན།
[^2519K]: སྦྱར། སྣར་ཐང་། པེ་ཅིན།
[^2520K]: དེ། སྣར་ཐང་། པེ་ཅིན།
[^2521K]: གཡེངས་པར། སྣར་ཐང་། པེ་ཅིན།
[^2522K]: དེ། སྣར་ཐང་། པེ་ཅིན།
[^2523K]: འདོམས། སྣར་ཐང་། པེ་ཅིན།
[^2524K]: དུལ། སྣར་ཐང་། པེ་ཅིན།
[^2525K]: འདའ་སྟེ། སྣར་ཐང་། པེ་ཅིན།
[^2526K]: ཡོངས་སུ། ཞེས་པར་མ་གཞན་ནང་མེད།
[^2527K]: འདོམས། སྣར་ཐང་། པེ་ཅིན།
[^2528K]: བསོ་བའམ། སྣར་ཐང་། པེ་ཅིན།
[^2529K]: དང། སྣར་ཐང་། པེ་ཅིན།
[^2530K]: དང། སྣར་ཐང་། པེ་ཅིན།
[^2531K]: སམ། སྣར་ཐང་། པེ་ཅིན།
[^2532K]: འདོམས། སྣར་ཐང་། པེ་ཅིན།
[^2533K]: དེ། ཞེས་པར་མ་གཞན་ནང་མེད།
[^2534K]: རིས། སྣར་ཐང་། པེ་ཅིན།
[^2535K]: བསྒོམས་བསྒོམ། སྣར་ཐང་། པེ་ཅིན།
[^2536K]: ལ། སྣར་ཐང་། པེ་ཅིན།
[^2537K]: སྣ། སྣར་ཐང་། པེ་ཅིན།
[^2538K]: ཁྱེད་ལ་ཕན་པ། སྣར་ཐང་། པེ་ཅིན།
[^2539K]: འཁོད། སྣར་ཐང་། པེ་ཅིན།
[^2540K]: མེད་པ། སྣར་ཐང་།
[^2541K]: འདོམས། སྣར་ཐང་། པེ་ཅིན།
[^2542K]: དེ་ལྟར། སྣར་ཐང་། པེ་ཅིན།
[^2543K]: བྱེད་པར། ཞེས་པར་མ་གཞན་ནང་མེད།
[^2544K]: བཤུག་གིས། སྣར་ཐང་། པེ་ཅིན།
[^2545K]: འདོམས། སྣར་ཐང་། པེ་ཅིན།
[^2546K]: ཕན། ཞེས་པར་མ་གཞན་ནང་མེད།
[^2547K]: རབ་འབྱོར་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་ལ་གནས་ཏེ། སེམས་ཅན་རྣམས་འདི་ལྟར་ཡོངས་སུ་སྨིན་པར་བྱའོ། །རྐྱེན་གང་དང་གང་མ་ལྡན་པས་ཁྱེད་ཚུལ་ཁྲིམས་ངན་པར་འགྱུར་བའི་རྐྱེན་དེ་དག་ངས་ཁྱེད་ལ་བཤུག་གིས། ཟས་དང་། སྐོམ་དང་། གོས་དང་། བཞོན་པ་དང་། མལ་ཆ་དང་། མེ་ཏོག་དང་། བདུག་སྤོས་དང་། ཕྲེང་བ་དང་། བྱུག་པ་དང་། མིའི་རྐྱེན་དང་། ཡོ་བྱད་གང་ཅི་ཡང་རུ་སྟེ། རིན་པོ་ཆེ་སྣ་བདུན་གྱི་བར་དུ་ལོང་ལ་སེམས་ཅན་རྣམས་ལ་ཕན་ཐོགས་ཤིག་ཅེས་འདེམས་ཤིང་རྗེས་སུ་སྟོན་ཏོ། །དེ་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་ལ་གནས་ཤིང་སེམས་ཅན་དེ་དག་ལ་ཕན་པ་དེ་ལྟ་བུས་འདོགས་ཏེ། ཕན་པ་དེ་ལྟ་བུས་ཕན་བཏགས་པས་དེ་དག་དགེ་བ་བཅུའི་ལས་ཀྱི་ལམ་ལ་ཡང་དག་པར་བླངས་ཤིང་གནས་ཏེ། དེ་དག་སྡོམ་པའི་ཚུལ་ཁྲིམས་མ་ཞིག་མ་གོད་མ་འདྲེས་པ་སྐྱོན་མེད་པ་མཉམས་པ་རང་དབང་ཡོད་པ་མཁས་པས་བསྔགས་པ་ཤིན་ཏུ་རྫོགས་པ་ཏིང་ངེ་འཛིན་གྱི་རྒྱུར་འགྱུར་བ་ལ་གནས་ཤིང་པ་རོལ་ཏུ་ཕྱིན་པ་དྲུག་ལ་གནས། སྟོང་པ་ཉིད་ཐམས་ཅད་དང་། བྱང་ཆུབ་ཀྱི་ཕྱོགས་ཀྱི་ཆོས་རྣམས་ལ་གནས་ཤིང་། རྣམ་པ་ཐམས་ཅད་མཁྱེན་པ་ཉིད་རྗེས་སུ་ཐོབ་པར་བྱེད་དོ། སྣར་ཐང་། པེ་ཅིན།
[^2548K]: དེས་ལྟ་བུའི། སྣར་ཐང་།
[^2549K]: དེ། སྣར་ཐང་། པེ་ཅིན།
[^2550K]: ཆོས། ཞེས་པར་མ་གཞན་ནང་མེད།
[^2551K]: རྟོག་པས། སྣར་ཐང་། པེ་ཅིན།
[^2552K]: བུའམ། སྣར་ཐང་། པེ་ཅིན།
[^2553K]: དམ། སྣར་ཐང་། པེ་ཅིན།
[^2554K]: ཀྱིས། སྣར་ཐང་། པེ་ཅིན།
[^2555K]: གྱིས། སྣར་ཐང་། པེ་ཅིན།
[^2556K]: འདོམས། སྣར་ཐང་། པེ་ཅིན།
[^2557K]: རྣམས། སྣར་ཐང་། པེ་ཅིན།
[^2558K]: ཞུགས་པས། སྣར་ཐང་། པེ་ཅིན།
[^2559K]: ལྟ། ཞེས་པར་མ་གཞན་ནང་མེད།
[^2560K]: ནི། ཞེས་པར་མ་གཞན་ནང་མེད།
[^2561K]: དེ། ཞེས་པར་མ་གཞན་ནང་མེད།
[^2562K]: གནས་པའམ།_གང། ཞེས་པར་མ་གཞན་ནང་མེད།
[^2563K]: ཀྱིས། སྣར་ཐང་། པེ་ཅིན།
[^2564K]: བསྐྱེད། སྣར་ཐང་། པེ་ཅིན།
[^2565K]: ཀྱི་གང་ཡང་སྤྱོད། སྣར་ཐང་། པེ་ཅིན།
[^2566K]: ཆེན་པོ། སྣར་ཐང་། པེ་ཅིན།
[^2567K]: དེ། ཞེས་པར་མ་གཞན་ནང་མེད།
[^2568K]: བྱས། སྣར་ཐང་། པེ་ཅིན།
[^2569K]: རབ་འབྱོར། ཞེས་པར་མ་གཞན་ནང་མེད།
[^2570K]: ། །་རབ་འབྱོར། སྣར་ཐང་། པེ་ཅིན།
[^2571K]: གནས་ཉིད། སྣར་ཐང་། པེ་ཅིན།
[^2572K]: ཆེན་པོ། སྣར་ཐང་། པེ་ཅིན།
[^2573K]: ཐོབ་པར། སྣར་ཐང་། པེ་ཅིན།
[^2574K]: སུ། སྣར་ཐང་། པེ་ཅིན།
[^2575K]: དེ་བཞིན་གཤེགས་པའི་སྟོབས་བཅུ་དང། ཞེས་པར་མ་གཞན་ནང་མེད།
[^2576K]: རྣམ་པར་ཐར་པ་དང་།_མཐར་གྱིས་གནས་པའི་སྙོམས་པར་འཇུག་པ་དང། ཞེས་པར་མ་གཞན་ནང་མེད།
[^2577K]: དེ། ཞེས་པར་མ་གཞན་ནང་མེད།
[^2578K]: གཤེགས་པ། སྣར་ཐང་། པེ་ཅིན།
[^2579K]: སྒྱུར་བ། སྣར་ཐང་། པེ་ཅིན།
[^2580K]: འཐོབ་པ། སྣར་ཐང་། པེ་ཅིན།
[^2581K]: ཆེན་པོས། སྣར་ཐང་། པེ་ཅིན།
[^2582K]: གིས། སྣར་ཐང་།
[^2583K]: ཀྱིས། སྣར་ཐང་།
[^2584K]: ནི། ཞེས་པར་མ་གཞན་ནང་མེད།
[^2585K]: འཁྲུག་པའི། སྣར་ཐང་། པེ་ཅིན།
[^2586K]: མ། ཞེས་པར་མ་གཞན་ནང་མེད།
[^2587K]: བརྒྱད། སྣར་ཐང་།
[^2588K]: ཏེ། སྣར་ཐང་། པེ་ཅིན།
[^2589K]: རྣམས། ཞེས་པར་མ་གཞན་ནང་མེད།
[^2590K]: ག། ཞེས་པར་མ་གཞན་ནང་མེད།
[^2591K]: ཀྱི། སྣར་ཐང་། པེ་ཅིན།
[^2592K]: དང། སྣར་ཐང་། པེ་ཅིན།
[^2593K]: ལེན་པ། སྣར་ཐང་།
[^2594K]: ནི། ཞེས་པར་མ་གཞན་ནང་མེད།
[^2595K]: སྐྱེན། སྣར་ཐང་།
[^2596K]: ཡང་དག་པར། སྣར་ཐང་། པེ་ཅིན།
[^2597K]: འབུལ་བ། སྣར་ཐང་། པེ་ཅིན།
[^2598K]: དེ། ཞེས་པར་མ་གཞན་ནང་མེད།
[^2599K]: ཅེས་བྱ་བ། སྣར་ཐང་། པེ་ཅིན།
[^2600K]: དགེ་བ། སྣར་ཐང་། པེ་ཅིན།
[^2601K]: ཀྱིས། སྣར་ཐང་། པེ་ཅིན།
[^2602K]: གིས། སྣར་ཐང་། པེ་ཅིན།
[^2603K]: མན་བས་རྩལ། སྣར་ཐང་། པེ་ཅིན།
[^2604K]: བཏང། སྣར་ཐང་། པེ་ཅིན།
[^2605K]: སེམས་དཔའི། སྣར་ཐང་། པེ་ཅིན།
[^2606K]: དེར། ཞེས་པར་མ་གཞན་ནང་མེད།
[^2607K]: བདག་གིས། སྣར་ཐང་། པེ་ཅིན།
[^2608K]: ཀྱིས། སྣར་ཐང་།
[^2609K]: ཀྱིས། སྣར་ཐང་། པེ་ཅིན།
[^2610K]: ལ་བསྒོམས་པར། སྣར་ཐང་། པེ་ཅིན།
[^2611K]: ཀྱིས། སྣར་ཐང་། པེ་ཅིན།
[^2612K]: ན། ཞེས་པར་མ་གཞན་ནང་མེད།
[^2613K]: ཅིག། སྣར་ཐང་། པེ་ཅིན།
[^2614K]: དེ། སྣར་ཐང་། པེ་ཅིན།
[^2615K]: ཡང། ཞེས་པར་མ་གཞན་ནང་མེད།
[^2616K]: དུ། སྣར་ཐང་། པེ་ཅིན།
[^2617K]: ཕྱུང། སྣར་ཐང་།
[^2618K]: སྟོང་པ། སྣར་ཐང་། པེ་ཅིན།
[^2619K]: ནི། ཞེས་པར་མ་གཞན་ནང་མེད།
[^2620K]: སྡོད་ཀྱང། སྣར་ཐང་། པེ་ཅིན།
[^2621K]: འཆད་པར། སྣར་ཐང་། པེ་ཅིན།
[^2622K]: སྦྱང། སྣར་ཐང་། པེ་ཅིན།
[^2623K]: ཅུའི། སྣར་ཐང་། པེ་ཅིན།
[^2624K]: ལེགས་པར། སྣར་ཐང་། པེ་ཅིན།
[^2625K]: དགེ་བའི། སྣར་ཐང་། པེ་ཅིན།
[^2626K]: ཏེ། སྣར་ཐང་། པེ་ཅིན།
[^2627K]: སྐྱེས་པར། སྣར་ཐང་།
[^2628K]: ཡང། ཞེས་པར་མ་གཞན་ནང་མེད།
[^2629K]: གྲོལ། སྣར་ཐང་། པེ་ཅིན།
[^2630K]: དེ། སྣར་ཐང་། པེ་ཅིན།
[^2631K]: འཕྲིན་ལས། སྣར་ཐང་། པེ་ཅིན།
[^2632K]: བཅོམ་ལྡན་འདས། ཞེས་པར་མ་གཞན་ནང་མེད།
[^2633K]: ངེས་པའོ། སྣར་ཐང་། པེ་ཅིན།
[^2634K]: ཐ་མ། སྣར་ཐང་། པེ་ཅིན།
[^2635K]: བསྲུང་བ། པེ་ཅིན།
[^2636K]: སྒོམས་པ། སྣར་ཐང་། པེ་ཅིན།
[^2637K]: བསྒྲག་པར། སྣར་ཐང་། པེ་ཅིན།
[^2638K]: ལགས། སྣར་ཐང་། པེ་ཅིན།
[^2639K]: ཀྱི། སྣར་ཐང་། པེ་ཅིན།
[^2640K]: སྐྱེ་སྐྱེ་ཀྱང། སྣར་ཐང་། སྐྱེ་སྐྱེས་ཀྱང། པེ་ཅིན།
[^2641K]: ཡང། ཞེས་པར་མ་གཞན་ནང་མེད།
[^2642K]: འདུག། སྣར་ཐང་། པེ་ཅིན།
[^2643K]: ཡོངས་སུ། ཞེས་པར་མ་གཞན་ནང་མེད།
[^2644K]: རྒྱ་བ། སྣར་ཐང་། པེ་ཅིན།
[^2645K]: ཆེན་པོ། སྣར་ཐང་། པེ་ཅིན།
[^2646K]: འཕྲིན་ལས། སྣར་ཐང་། པེ་ཅིན།
[^2647K]: གྱུར། སྣར་ཐང་།
[^2648K]: དེ། ཞེས་པར་མ་གཞན་ནང་མེད།
[^2649K]: ནི། ཞེས་པར་མ་གཞན་ནང་མེད།
[^2650K]: དེ་ལྟ་ལྟར། སྣར་ཐང་། པེ་ཅིན།
[^2651K]: བྱ་བ། སྣར་ཐང་། པེ་ཅིན།
[^2652K]: ལ། ཞེས་པར་མ་གཞན་ནང་མེད།
[^2653K]: ཁོང་དུ། སྣར་ཐང་། པེ་ཅིན།
[^2654K]: དེ་དང། སྣར་ཐང་། པེ་ཅིན།
[^2655K]: ཡང། ཞེས་པར་མ་གཞན་ནང་མེད།
[^2656K]: བསྒྲུབ་པ། སྣར་ཐང་། པེ་ཅིན།
[^2657K]: རེ་རེ་ཞིང། སྣར་ཐང་། པེ་ཅིན།
[^2658K]: སྒྲུབ་སྟེ། སྣར་ཐང་། པེ་ཅིན།
[^2659K]: མྱང། སྣར་ཐང་། པེ་ཅིན།
[^2660K]: དོ། སྣར་ཐང་། པེ་ཅིན།
[^2661K]: སྟོང་ཉིད། སྣར་ཐང་།
[^2662K]: མྱང། སྣར་ཐང་། པེ་ཅིན།
[^2663K]: སྒྲུབ་སྟེ། སྣར་ཐང་། པེ་ཅིན།
[^2664K]: དེ། ཞེས་པར་མ་གཞན་ནང་མེད།
[^2665K]: ལ། ཞེས་པར་མ་གཞན་ནང་མེད།
[^2666K]: ཇི་སྙེད། སྣར་ཐང་།
[^2667K]: ཏོ། སྣར་ཐང་། པེ་ཅིན།
[^2668K]: སོང། ཞེས་པར་མ་གཞན་ནང་མེད།
[^2669K]: གདོན་པ། སྣར་ཐང་། པེ་ཅིན།
[^2670K]: ཇི་སྙེད་པ། ཞེས་པར་མ་གཞན་ནང་མེད།
[^2671K]: གཅིག། སྣར་ཐང་།
[^2672K]: འཁྲུག་པའི། སྣར་ཐང་། པེ་ཅིན།
[^2673K]: ཏོ། སྣར་ཐང་། པེ་ཅིན།
[^2674K]: གདོན་པ། སྣར་ཐང་། པེ་ཅིན།
[^2675K]: གང། སྣར་ཐང་། པེ་ཅིན།
[^2676K]: གང་ཇི་སྙེད་པ། སྣར་ཐང་། པེ་ཅིན།
[^2677K]: གདོན་པ། སྣར་ཐང་། པེ་ཅིན།
[^2678K]: ཅན། ཞེས་པར་མ་གཞན་ནང་མེད།
[^2679K]: གི། སྣར་ཐང་། པེ་ཅིན།
[^2680K]: ཀྱི། སྣར་ཐང་། པེ་ཅིན།
[^2681K]: རྣམས། སྣར་ཐང་། པེ་ཅིན།
[^2682K]: ནུབ་བྱང་དང། ཞེས་པར་མ་གཞན་ནང་མེད།
[^2683K]: མཐར་གྱིས་གནས་པའི་སྙོམས་པར་འཇུག་པ་རྣམས་སམ། ཞེས་པར་མ་གཞན་ནང་མེད།
[^2684K]: ། ་མཐར་གྱི་གནས་པའི་སྙོམས་པར་འཇུག་པ་རྣམས་སམ། སྣར་ཐང་། པེ་ཅིན།
[^2685K]: གིས། སྣར་ཐང་།
[^2686K]: གདོན་པར། སྣར་ཐང་། པེ་ཅིན།
[^2687K]: ཏོ། སྣར་ཐང་། པེ་ཅིན།
[^2688K]: འཁྲུག་པའི། སྣར་ཐང་། པེ་ཅིན།
[^2689K]: བྱ་བར། སྣར་ཐང་། པེ་ཅིན།
[^2690K]: སེམས་ཅན། སྣར་ཐང་། པེ་ཅིན།
[^2691K]: ཁྱེད་ཀྱིས། ཞེས་པར་མ་གཞན་ནང་མེད།
[^2692K]: གྱིས། སྣར་ཐང་། པེ་ཅིན།
[^2693K]: དག། སྣར་ཐང་།
[^2694K]: ཏེ། སྣར་ཐང་། པེ་ཅིན།
[^2695K]: ཀྱིས། ཞེས་པར་མ་གཞན་ནང་མེད།
[^2696K]: ཀྱི། སྣར་ཐང་། པེ་ཅིན།
[^2697K]: དེ་ལྟར། སྣར་ཐང་། པེ་ཅིན།
[^2698K]: གི། སྣར་ཐང་། པེ་ཅིན།
[^2699K]: དེ། སྣར་ཐང་། པེ་ཅིན།
[^2700K]: ཀྱང། སྣར་ཐང་། པེ་ཅིན།
[^2701K]: གྱི། སྣར་ཐང་། པེ་ཅིན།
[^2702K]: མཐུན་པའི། སྣར་ཐང་། པེ་ཅིན།
[^2703K]: དུ། ཞེས་པར་མ་གཞན་ནང་མེད།
[^2704K]: གི། སྣར་ཐང་། པེ་ཅིན།
[^2705K]: མཐུན་པར། སྣར་ཐང་། པེ་ཅིན།
[^2706K]: ནམ། སྣར་ཐང་། པེ་ཅིན།
[^2707K]: དེའི། སྣར་ཐང་། པེ་ཅིན།
[^2708K]: ཏོ། སྣར་ཐང་། པེ་ཅིན།
[^2709K]: བྱ་སྟེ། སྣར་ཐང་། པེ་ཅིན།
[^2710K]: ཡོངས་སུ། ཞེས་པར་མ་གཞན་ནང་མེད།
[^2711K]: བརྩེ། སྣར་ཐང་། པེ་ཅིན།
[^2712K]: བསྟན། སྣར་ཐང་། པེ་ཅིན།
[^2713K]: འཕྲོག་པར། སྣར་ཐང་། པེ་ཅིན།
[^2714K]: བརྩེ། སྣར་ཐང་། པེ་ཅིན།
[^2715K]: བརྩེ། སྣར་ཐང་། པེ་ཅིན།
[^2716K]: འཕྲིན་ལས། སྣར་ཐང་།
[^2717K]: ཡོངས་སུ། ཞེས་པར་མ་གཞན་ནང་མེད།
[^2718K]: བཏང། སྣར་ཐང་། པེ་ཅིན།
[^2719K]: ་།་བྱམས་པ་ཆེན་པོ་དང། སྣར་ཐང་།
[^2720K]: བསྒོམ། སྣར་ཐང་། པེ་ཅིན།
[^2721K]: མ་འོངས་པ་དང། ཞེས་པར་མ་གཞན་ནང་མེད།
[^2722K]: དང། སྣར་ཐང་། པེ་ཅིན།
[^2723K]: བརྒལ། སྣར་ཐང་། པེ་ཅིན།
[^2724K]: བརྒལ་བ། སྣར་ཐང་། པེ་ཅིན།
[^2725K]: བརྒལ། སྣར་ཐང་། པེ་ཅིན།
[^2726K]: ཐམས་ཅད། ཞེས་པར་མ་གཞན་ནང་མེད།
[^2727K]: ཐམས་ཅད། ཞེས་པར་མ་གཞན་ནང་མེད།
[^2728K]: འཕྲིན་ལས། སྣར་ཐང་།
[^2729K]: འདི། སྣར་ཐང་། པེ་ཅིན།
[^2730K]: དབྱེ་བར། སྣར་ཐང་། པེ་ཅིན།
[^2731K]: གིས། སྣར་ཐང་། པེ་ཅིན།
[^2732K]: ལམ་གྱི། པེ་ཅིན། ལས་ཀྱི། སྣར་ཐང་།
[^2733K]: དང་བྱམས་པ་ཆེན་པོ། སྣར་ཐང་།
[^2734K]: ཟོད། སྣར་ཐང་། པེ་ཅིན།
[^2735K]: འཁོར་བ། སྣར་ཐང་། པེ་ཅིན།
[^2736K]: རྫོགས་པར། སྣར་ཐང་།
[^2737K]: རྣམས། ཞེས་པར་མ་གཞན་ནང་མེད།
[^2738K]: འབྱུང་བར། ཞེས་པར་མ་གཞན་ནང་མེད།
[^2739K]: མེད་པ། ཞེས་པར་མ་གཞན་ནང་མེད།
[^2740K]: མེད་པ། ཞེས་པར་མ་གཞན་ནང་མེད།
[^2741K]: མེད་པ། ཞེས་པར་མ་གཞན་ནང་མེད།
[^2742K]: མེད་པ། ཞེས་པར་མ་གཞན་ནང་མེད།
[^2743K]: འདུ་བྱས། སྣར་ཐང་། པེ་ཅིན།
[^2744K]: མེད་པ་ལ་འདུ་བྱས། པེ་ཅིན། མེད་ལ་འདུ་བྱས། སྣར་ཐང་།
[^2745K]: མེད་པ། ཞེས་པར་མ་གཞན་ནང་མེད།
[^2746K]: ཡིན་པར། སྣར་ཐང་།
[^2747K]: ཕྱིན་པར། སྣར་ཐང་། པེ་ཅིན།
[^2748K]: འགྲེལ་པ། སྣར་ཐང་། པེ་ཅིན།
[^2749K]: རྗོད། སྣར་ཐང་།
[^2750K]: གི། སྣར་ཐང་། པེ་ཅིན།
[^2751K]: འཚལ་ནས། སྣར་ཐང་། པེ་ཅིན།
[^2752K]: འདས་པར། སྣར་ཐང་། པེ་ཅིན།
[^2753K]: ལ། སྣར་ཐང་།
[^2754K]: བཞི། ཞེས་པར་མ་གཞན་ནང་མེད།
[^2755K]: དེ། ཞེས་པར་མ་གཞན་ནང་མེད།
[^2756K]: གཏོགས་པའམ། སྣར་ཐང་། པེ་ཅིན།
[^2757K]: གཏོགས་པའི། སྣར་ཐང་། པེ་ཅིན།
[^2758K]: དམིགས་སུ་མེད་པའི། པེ་ཅིན།
[^2759K]: དེ། ལམ་སྒོམ། སྣར་ཐང་། པེ་ཅིན།
[^2760K]: དོ། སྣར་ཐང་། པེ་ཅིན།
[^2761K]: ན། ཞེས་པར་མ་གཞན་ནང་མེད།
[^2762K]: སྟོང་པ། སྣར་ཐང་། པེ་ཅིན།
[^2763K]: ལྟ། སྣར་ཐང་། པེ་ཅིན།
[^2764K]: མ། སྣར་ཐང་། པེ་ཅིན།
[^2765K]: བསློབ་པར། སྣར་ཐང་། པེ་ཅིན།
[^2766K]: བསློབ་པར། པེ་ཅིན།
[^2767K]: ལ། ཞེས་པར་མ་གཞན་ནང་མེད།
[^2768K]: བྱམས་པ། ཞེས་པར་མ་གཞན་ནང་མེད།
[^2769K]: སེམས་དཔའ་ཆེན་པོ། ཞེས་པར་མ་གཞན་ནང་མེད།
[^2770K]: ཤེས་པའོ། སྣར་ཐང་། པེ་ཅིན།
[^2771K]: བགྱི་ཞེས། སྣར་ཐང་། པེ་ཅིན།
[^2772K]: མཆིས། སྣར་ཐང་།
[^2773K]: སེམས་དཔའ་ཆེན་པོ། ཞེས་པར་མ་གཞན་ནང་མེད།
[^2774K]: འདི། སྣར་ཐང་། པེ་ཅིན།
[^2775K]: འདིའི། སྣར་ཐང་།
[^2776K]: མཚན་མ། སྣར་ཐང་། པེ་ཅིན།
[^2777K]: ལགས་པ་པའི། སྣར་ཐང་། པེ་ཅིན།
[^2778K]: འདི། ཞེས་པར་མ་གཞན་ནང་མེད།
[^2779K]: དམིགས། སྣར་ཐང་། པེ་ཅིན།
[^2780K]: ལགས། སྣར་ཐང་། པེ་ཅིན།
[^2781K]: བཏགས། སྣར་ཐང་།
[^2782K]: དེ་ལྟར། སྣར་ཐང་། པེ་ཅིན།
[^2783K]: ནི། སྣར་ཐང་།
[^2784K]: ཀྱིས། ཞེས་པར་མ་གཞན་ནང་མེད།
[^2785K]: མ། སྣར་ཐང་། པེ་ཅིན།
[^2786K]: རྣམས། ཞེས་པར་མ་གཞན་ནང་མེད།
[^2787K]: བར། ཞེས་པར་མ་གཞན་ནང་མེད།
[^2788K]: འདའ་བར། སྣར་ཐང་། པེ་ཅིན།
[^2789K]: མཆིས་པ། སྣར་ཐང་། པེ་ཅིན།
[^2790K]: སྟེ། སྣར་ཐང་། པེ་ཅིན།
[^2791K]: རྟོག་པ། སྣར་ཐང་། པེ་ཅིན།
[^2792K]: བཟུང་བར། སྣར་ཐང་། པེ་ཅིན།
[^2793K]: མ། སྣར་ཐང་། པེ་ཅིན།
[^2794K]: དབྱེ་བའི་བ་ལ་བཏགས་པ། སྣར་ཐང་། པེ་ཅིན།
[^2795K]: ལ། ཞེས་པར་མ་གཞན་ནང་མེད།
[^2796K]: དབྱེ་རྟགས་པ་ཡང། སྣར་ཐང་། དབྱེ་བརྟགས་པ་ཡང། པེ་ཅིན།
[^2797K]: ཞེས་བྱ་བྱའོ། སྣར་ཐང་། པེ་ཅིན།
[^2798K]: རྣམས། ཞེས་པར་མ་གཞན་ནང་མེད།
[^2799K]: བརྟགས་པ། སྣར་ཐང་། པེ་ཅིན།
[^2800K]: རྟོག་པ། སྣར་ཐང་།
[^2801K]: གང། ཞེས་པར་མ་གཞན་ནང་མེད།
[^2802K]: བརྟགས་པ། སྣར་ཐང་། པེ་ཅིན།
[^2803K]: བར་གྱི། ཞེས་པར་མ་གཞན་ནང་མེད།
[^2804K]: གྱིས། སྣར་ཐང་།
[^2805K]: དེ། སྣར་ཐང་། པེ་ཅིན།
[^2806K]: ཀུན། སྣར་ཐང་། པེ་ཅིན།
[^2807K]: སུ་མ་མཆིས་པ་ནི་གང་ལགས།_རྫས། ཞེས་པར་མ་གཞན་ནང་མེད།
[^2808K]: རྣམ་པ། སྣར་ཐང་། པེ་ཅིན།
[^2809K]: རྣམ་པ། སྣར་ཐང་། པེ་ཅིན།
[^2810K]: གྱུར་པའི། སྣར་ཐང་། བྱུང་བའི། པེ་ཅིན།
[^2811K]: གང། ཞེས་པར་མ་གཞན་ནང་མེད།
[^2812K]: རྟོག་རྟོགས། སྣར་ཐང་། རྟོགས་པའི། པེ་ཅིན།
[^2813K]: ལགས། སྣར་ཐང་། པེ་ཅིན།
[^2814K]: གང། སྣར་ཐང་། པེ་ཅིན།
[^2815K]: གང། སྣར་ཐང་། པེ་ཅིན།
[^2816K]: ཇི་སྙམ། སྣར་ཐང་།
[^2817K]: མེད་པ། སྣར་ཐང་། པེ་ཅིན།
[^2818K]: དེ། སྣར་ཐང་། པེ་ཅིན།
[^2819K]: སེམས་དཔའ་ཆེན་པོ། སྣར་ཐང་། པེ་ཅིན།
[^2820K]: ཀྱིས། སྣར་ཐང་།
[^2821K]: ཇི་ལྟར་བུ། སྣར་ཐང་།
[^2822K]: བལྟ་བར། སྣར་ཐང་། པེ་ཅིན།
[^2823K]: མི། སྣར་ཐང་། པེ་ཅིན།
[^2824K]: ཡིན་མི་སྤོང་བ་ཡང་མ། ཞེས་པར་མ་གཞན་ནང་མེད།
[^2825K]: དུ། ཞེས་པར་མ་གཞན་ནང་མེད།
[^2826K]: དེ་ལྟ་བུའི། སྣར་ཐང་། པེ་ཅིན།
[^2827K]: ལགས་པ། སྣར་ཐང་། པེ་ཅིན།
[^2828K]: མ། ཞེས་པར་མ་གཞན་ནང་མེད།
[^2829K]: བརྩམས། སྣར་ཐང་། པེ་ཅིན།
[^2830K]: ལ། ཞེས་པར་མ་གཞན་ནང་མེད།
[^2831K]: གཏང་བར། སྣར་ཐང་། པེ་ཅིན།
[^2832K]: འདི། སྣར་ཐང་། པེ་ཅིན།
[^2833K]: ཡང། ཞེས་པར་མ་གཞན་ནང་མེད།
[^2834K]: དེ། ཞེས་པར་མ་གཞན་ནང་མེད།
[^2835K]: དུ། སྣར་ཐང་། པེ་ཅིན།
[^2836K]: དབྱིངས་ལ། སྣར་ཐང་། པེ་ཅིན།
[^2837K]: གཏང་བ། སྣར་ཐང་། པེ་ཅིན།
[^2838K]: གཏང་བ། སྣར་ཐང་། པེ་ཅིན།
[^2839K]: མ། སྣར་ཐང་། པེ་ཅིན།
[^2840K]: གཏང་བ། སྣར་ཐང་། པེ་ཅིན།
[^2841K]: ཀྱི། སྣར་ཐང་། པེ་ཅིན།
[^2842K]: ཐོབ་པ། སྣར་ཐང་། པེ་ཅིན།
[^2843K]: འཐོབ་པར། སྣར་ཐང་།
[^2844K]: ས། སྣར་ཐང་། པེ་ཅིན།
[^2845K]: ནི། ཞེས་པར་མ་གཞན་ནང་མེད།
[^2846K]: བསྐྱོང་བ། སྣར་ཐང་།
[^2847K]: བསྔོ། སྣར་ཐང་། པེ་ཅིན།
[^2848K]: བསྔོ། སྣར་ཐང་། པེ་ཅིན།
[^2849K]: དེ་གནས། སྣར་ཐང་།
[^2850K]: སེམས་དཔའ་སེམས་དཔའ་ཆེན་པོའི། སྣར་ཐང་། པེ་ཅིན།
[^2851K]: བསྐྱེད་པར་བ། སྣར་ཐང་། པེ་ཅིན།
[^2852K]: གྱི། སྣར་ཐང་།
[^2853K]: འདི། སྣར་ཐང་། པེ་ཅིན།
[^2854K]: འོད། སྣར་ཐང་། པེ་ཅིན།
[^2855K]: འགོད་པར། སྣར་ཐང་། པེ་ཅིན།
[^2856K]: ཀྱི། སྣར་ཐང་། པེ་ཅིན།
[^2857K]: འབྲས་བུ་ཆེ་དང། ཞེས་པར་མ་གཞན་ནང་མེད།
[^2858K]: སྐྱེ་མཆེད་ཀྱི། ཞེས་པར་མ་གཞན་ནང་མེད།
[^2859K]: མཆིས་པའོ། སྣར་ཐང་། པེ་ཅིན།
[^2860K]: སེམས་དཔའ། སྣར་ཐང་།
[^2861K]: གིར། སྣར་ཐང་། པེ་ཅིན།
[^2862K]: མ་ནོར་བ་དེ་བཞིན། ཞེས་པར་མ་གཞན་ནང་མེད།
[^2863K]: བཤུལ། སྣར་ཐང་། པེ་ཅིན།
[^2864K]: ནས། སྣར་ཐང་། པེ་ཅིན།
[^2865K]: གཏོག་པར། སྣར་ཐང་།
[^2866K]: མཁས་པ། སྣར་ཐང་། པེ་ཅིན།
[^2867K]: གང། ཞེས་པར་མ་གཞན་ནང་མེད།
[^2868K]: ལ། ཞེས་པར་མ་གཞན་ནང་མེད།
[^2869K]: ལྟ་བུ། ཞེས་པར་མ་གཞན་ནང་མེད།
[^2870K]: གང། སྣར་ཐང་། པེ་ཅིན།
[^2871K]: བསླུ་བ། སྣར་ཐང་། པེ་ཅིན།
[^2872K]: དེ། ཞེས་པར་མ་གཞན་ནང་མེད།
[^2873K]: བསྒོམ་པས། སྣར་ཐང་། པེ་ཅིན།
[^2874K]: འགྱུར་བ། སྣར་ཐང་། པེ་ཅིན།
[^2875K]: འབྲས་བུ་ཆེ་དང། ཞེས་པར་མ་གཞན་ནང་མེད།
[^2876K]: གྱིས། སྣར་ཐང་། པེ་ཅིན།
[^2877K]: ལམ། ཞེས་པར་མ་གཞན་ནང་མེད།
[^2878K]: སྤོང་བ། སྣར་ཐང་། པེ་ཅིན།
[^2879K]: འབྲས་བུ་ཆེ་དང། ཞེས་པར་མ་གཞན་ནང་མེད།
[^2880K]: སྐྱེ་བ་དང། སྣར་ཐང་། པེ་ཅིན།
[^2881K]: དེ། ཞེས་པར་མ་གཞན་ནང་མེད།
[^2882K]: བསྒོམ་པ། སྣར་ཐང་། པེ་ཅིན།
[^2883K]: བཀའ། ཞེས་པར་མ་གཞན་ནང་མེད།
[^2884K]: སྐྱེ། སྣར་ཐང་། པེ་ཅིན།
[^2885K]: ཡང། ཞེས་པར་མ་གཞན་ནང་མེད།
[^2886K]: བསྒོམ་པ། སྣར་ཐང་། པེ་ཅིན།
[^2887K]: གཞི། སྣར་ཐང་། པེ་ཅིན།
[^2888K]: ཡེ་ཤེས། སྣར་ཐང་། པེ་ཅིན།
[^2889K]: རུང་སྟེ། སྣར་ཐང་། པེ་ཅིན།
[^2890K]: བྱམས་པ་ཆེན་པོ་དང། ཞེས་པར་མ་གཞན་ནང་མེད།
[^2891K]: བྱ། སྣར་ཐང་། པེ་ཅིན།
[^2892K]: ཡོངས་སུ། ཞེས་པར་མ་གཞན་ནང་མེད།
[^2893K]: བྱས་ཏེ། སྣར་ཐང་། པེ་ཅིན།
[^2894K]: སྒྱུ་མ་ལྟ་བུ་དང། ཞེས་པར་མ་གཞན་ནང་མེད།
[^2895K]: ཆེན་པོ། སྣར་ཐང་། པེ་ཅིན།
[^2896K]: སྟོང་ཉིད། སྣར་ཐང་།
[^2897K]: བཅུ། ཞེས་པར་མ་གཞན་ནང་མེད།
[^2898K]: རྫོགས་པར། ཞེས་པར་མ་གཞན་ནང་མེད།
[^2899K]: ཐ་མ། སྣར་ཐང་། པེ་ཅིན།
[^2900K]: རྫོགས་པར། ཞེས་པར་མ་གཞན་ནང་མེད།
[^2901K]: ཀྱི། སྣར་ཐང་། པེ་ཅིན།
[^2902K]: སྒྲུབ་པ། སྣར་ཐང་། པེ་ཅིན།
[^2903K]: ནི། སྣར་ཐང་། པེ་ཅིན།
[^2904K]: རྩོམ། སྣར་ཐང་། པེ་ཅིན།
[^2905K]: རྣམས། ཞེས་པར་མ་གཞན་ནང་མེད།
[^2906K]: རྣམས། སྣར་ཐང་། པེ་ཅིན།
[^2907K]: གྱི། སྣར་ཐང་། པེ་ཅིན།
[^2908K]: མ། ཞེས་པར་མ་གཞན་ནང་མེད།
[^2909K]: རྩོམ་པ། སྣར་ཐང་། པེ་ཅིན།
[^2910K]: མིག་རྒྱུ། སྣར་ཐང་།
[^2911K]: དང། སྣར་ཐང་།
[^2912K]: མ་བ་མ་གཏོགས་པར། སྣར་ཐང་། པེ་ཅིན།
[^2913K]: ཀྱི་བཟུང་དུ་མེད་པའི་ཆོས། སྣར་ཐང་།
[^2914K]: བསྲུང་བ། སྣར་ཐང་། པེ་ཅིན།
[^2915K]: འཇུག་པ། སྣར་ཐང་། པེ་ཅིན།
[^2916K]: གྲོལ། སྣར་ཐང་།
[^2917K]: གསོ་བའི་བའི། སྣར་ཐང་།
[^2918K]: སམ།མཐོང་བ་པོའི་འདུ་ཤེས། ཞེས་པར་མ་གཞན་ནང་མེད།
[^2919K]: སྤྱད་པ། ཞེས་པར་མ་གཞན་ནང་མེད།
[^2920K]: དོ། སྣར་ཐང་། པེ་ཅིན།
[^2921K]: འདི་ལྟར། སྣར་ཐང་། པེ་ཅིན།
[^2922K]: ཆོས། ཞེས་པར་མ་གཞན་ནང་མེད།
[^2923K]: ངོ་བོ། སྣར་ཐང་། པེ་ཅིན།
[^2924K]: མཉམ་པ་ཉིད་པོ། སྣར་ཐང་། པེ་ཅིན།
[^2925K]: ཤེས་རབ། སྣར་ཐང་།
[^2926K]: མཉམ་པ་ཉིད་པོ། སྣར་ཐང་། པེ་ཅིན།
[^2927K]: སྒྱུར་བ། སྣར་ཐང་། པེ་ཅིན།
[^2928K]: མ། སྣར་ཐང་།
[^2929K]: སྒྱུར། སྣར་ཐང་། པེ་ཅིན།
[^2930K]: ཀྱིས། སྣར་ཐང་།
[^2931K]: ཀྱིས། སྣར་ཐང་།
[^2932K]: འཕགས་པའི། སྣར་ཐང་།
[^2933K]: ཐམས་ཅད། ཞེས་པར་མ་གཞན་ནང་མེད།
[^2934K]: སྐྱེ་བོ། སྣར་ཐང་། པེ་ཅིན།
[^2935K]: ཀྱི། སྣར་ཐང་། པེ་ཅིན།
[^2936K]: ཀྱི། སྣར་ཐང་། པེ་ཅིན།
[^2937K]: ལ། སྣར་ཐང་། པེ་ཅིན།
[^2938K]: ཀྱི། སྣར་ཐང་། པེ་ཅིན།
[^2939K]: འཇིགས། སྣར་ཐང་།
[^2940K]: དད་པའི། སྣར་ཐང་། པེ་ཅིན།
[^2941K]: ཀྱི། སྣར་ཐང་། པེ་ཅིན།
[^2942K]: མ། ཞེས་པར་མ་གཞན་ནང་མེད།
[^2943K]: སོ་སོ། སྣར་ཐང་། པེ་ཅིན།
[^2944K]: དད་པའི། སྣར་ཐང་། པེ་ཅིན།
[^2945K]: ཀྱི། ཅོ་ནེ། སྣར་ཐང་། པེ་ཅིན།
[^2946K]: རྣམས། སྣར་ཐང་། པེ་ཅིན།
[^2947K]: རྣམས། སྣར་ཐང་། པེ་ཅིན།
[^2948K]: གཞན་མ་ཡིན་པ་དེ་བཞིན་ཉིད་དང། ཞེས་པར་མ་གཞན་ནང་མེད།
[^2949K]: དད་པའི། སྣར་ཐང་། པེ་ཅིན།
[^2950K]: ཀྱི། སྣར་ཐང་། པེ་ཅིན།
[^2951K]: ནོར་བ། སྣར་ཐང་། པེ་ཅིན།
[^2952K]: གཞན། སྣར་ཐང་། པེ་ཅིན།
[^2953K]: དད་པའི། སྣར་ཐང་། པེ་ཅིན།
[^2954K]: ཀྱི། སྣར་ཐང་། པེ་ཅིན།
[^2955K]: རྣམས་པ། སྣར་ཐང་།
[^2956K]: རྣམས། སྣར་ཐང་། པེ་ཅིན།
[^2957K]: ཀྱིས། སྣར་ཐང་།
[^2958K]: རྣམས། ཞེས་པར་མ་གཞན་ནང་མེད།
[^2959K]: ཀྱི་ཆོས་ཉིད། ཞེས་པར་མ་གཞན་ནང་མེད།
[^2960K]: རྣམས། ཞེས་པར་མ་གཞན་ནང་མེད།
[^2961K]: ཇི་ལྟར། ཞེས་པར་མ་གཞན་ནང་མེད།
[^2962K]: བརྩེ། སྣར་ཐང་། པེ་ཅིན།
[^2963K]: བརྩེ་བས། སྣར་ཐང་། པེ་ཅིན།
[^2964K]: དད་པའི། སྣར་ཐང་། པེ་ཅིན།
[^2965K]: ཀྱི། སྣར་ཐང་། པེ་ཅིན།
[^2966K]: ནི། སྣར་ཐང་། པེ་ཅིན།
[^2967K]: ཕྱིན་སྟོང་པ་ཉིད། སྣར་ཐང་། པེ་ཅིན།
[^2968K]: བར་གྱི། སྣར་ཐང་། པེ་ཅིན།
[^2969K]: རྣམས། ཞེས་པར་མ་གཞན་ནང་མེད།
[^2970K]: ཀྱིས། སྣར་ཐང་།
[^2971K]: སྒོམས་པར། སྣར་ཐང་།
[^2972K]: དེ་ལྟར་ན། སྣར་ཐང་། པེ་ཅིན།
[^2973K]: དེ་ལ། ཞེས་པར་མ་གཞན་ནང་མེད།
[^2974K]: དད་པའི། སྣར་ཐང་། པེ་ཅིན།
[^2975K]: དད་པའི། སྣར་ཐང་། པེ་ཅིན།
[^2976K]: ཀྱི། སྣར་ཐང་། པེ་ཅིན།
[^2977K]: ཀྱི། སྣར་ཐང་། པེ་ཅིན།
[^2978K]: ལ། སྣར་ཐང་། པེ་ཅིན།
[^2979K]: ཡང། སྣར་ཐང་།
[^2980K]: ཡང། སྣར་ཐང་།
[^2981K]: གུས། སྣར་ཐང་།
[^2982K]: དེ། སྣར་ཐང་། པེ་ཅིན།
[^2983K]: གཤེགས་པས། སྣར་ཐང་། པེ་ཅིན།
[^2984K]: འདུ་རྣམ་པར། སྣར་ཐང་།
[^2985K]: ལ། སྣར་ཐང་། པེ་ཅིན།
[^2986K]: ཀྱི། སྣར་ཐང་། པེ་ཅིན།
[^2987K]: བྱེད་པ་པོའི་འདུ་ཤེས་དང་། ཚོར་བ་པོའི་འདུ་ཤེས་དང། སྣར་ཐང་།
[^2988K]: ཕྲལ་བ། སྣར་ཐང་།
[^2989K]: རྣམས། ཞེས་པར་མ་གཞན་ནང་མེད།
[^2991K]: ཡང། སྣར་ཐང་། པེ་ཅིན།
[^2992K]: ཀྱི། སྣར་ཐང་། པེ་ཅིན།
[^2993K]: དམ། སྣར་ཐང་། པེ་ཅིན།
[^2994K]: ཆོས་ཉིད་གང། སྣར་ཐང་། པེ་ཅིན།
[^2995K]: ཀྱི། སྣར་ཐང་། པེ་ཅིན།
[^2996K]: ཀྱི། སྣར་ཐང་། པེ་ཅིན།
[^2997K]: སེམས་དཔའི། སྣར་ཐང་། པེ་ཅིན།
[^2998K]: ཀྱི། སྣར་ཐང་། པེ་ཅིན།
[^2999K]: སའི། སྣར་ཐང་། པེ་ཅིན།
[^3000K]: སྦྱོར་བ། སྣར་ཐང་། པེ་ཅིན།
[^3001K]: ཐམས་ཅད་པའི། སྣར་ཐང་། པེ་ཅིན།
[^3002K]: ཀྱིས། སྣར་ཐང་། པེ་ཅིན།
[^3003K]: གྱུར། སྣར་ཐང་། པེ་ཅིན།
[^3004K]: བྱ་བ། སྣར་ཐང་། པེ་ཅིན།
[^3005K]: ནོ། སྣར་ཐང་། པེ་ཅིན།
[^3006K]: ལགས། སྣར་ཐང་། པེ་ཅིན།
[^3007K]: ཀ་ཏྱ། སྣར་ཐང་། པེ་ཅིན།
[^3008K]: འཕངས། སྣར་ཐང་།
[^3009K]: བཅོམ་ལྡན། ཅོ་ནེ། སྣར་ཐང་། པེ་ཅིན།
[^3010K]: སྒོམ་པར། སྣར་ཐང་། པེ་ཅིན།
[^3011K]: ཀྲུགས་པས། སྣར་ཐང་། པེ་ཅིན།
[^3012K]: ད་ལྟ། སྣར་ཐང་། པེ་ཅིན།
[^3013K]: གཞག་པས། སྣར་ཐང་། པེ་ཅིན།
[^3014K]: སངས། སྣར་ཐང་།
[^3015K]: འཕགས་པ། ཞེས་པར་མ་གཞན་ནང་མེད།
[^3016K]: བྱས་པས། སྣར་ཐང་། པེ་ཅིན།
[^3017K]: བྱས་པས། སྣར་ཐང་། པེ་ཅིན།
[^3018K]: །།མངྒཱ་ལཾ།། ལན་གཅིག་ཞུས། པེ་ཅིན། །།སརྦ་མངྒཱ་ལཾ། སྣར་ཐང་།